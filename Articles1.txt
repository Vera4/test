



Download Request: Selected Items: 1-200
Time Of Request: Wednesday, November 21, 2018  11:17:58

Send To:

UNIVERSITEIT VAN TILBURG
WARANDELAAN 2
TILBURG, NLD 5037 AB


Terms: ((HEADLINE(Belastingdienst)) and Date(geq(01/01/1995) and
leq(31/12/2017)))


Source: Dutch National Newspapers
Project ID:



                               1 of 200 DOCUMENTS



                                NRC Handelsblad

                                28 December 2017
                                  NH-donderda

Belastingdienst Flink minder erf- en schenkbelasting geïnd in 2017

SECTION: Economie; Blz. 2

LENGTH: 139 woorden

DATELINE: DEN HAAG.


De Belastingdienst heeft in de eerste drie kwartalen van dit jaar flink minder
aan erf- en schenkbelasting binnengekregen. Volgens het Centraal Bureau voor de
Statistiek (CBS) komt dit door de verhoogde vrijstelling van de schenkbelasting.
Ook kampt de fiscus met vertraging bij de inning van deze vermogensheffingen.
Alles bij elkaar kon er voor 1,1 miljard euro worden geïnd. Dit is 15 procent
minder dan in de eerste negen maanden van 2016. Over heel 2017 verwacht
Financiën een opbrengst van 1,4 miljard euro, aldus het CBS. Met ingang van dit
jaar mag maximaal 100.000 euro belastingvrij worden geschonken voor uitgaven aan
een eigen woning. Een paar jaar terug was er al  een vergelijkbare regeling van
kracht. Volgens de Algemene Rekenkamer kostte die regeling de schatkist ongeveer
1 miljard euro aan belastinginkomsten. (ANP)

LOAD-DATE: December 28, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                               2 of 200 DOCUMENTS



                               Nederlands Dagblad

                           16 december 2017 zaterdag
                                Editie Zaterdag

Kerken helpen Belastingdienst met controle goededoelenstatus

BYLINE: Sjoerd Mouissie en Eduard Sloot

SECTION: GELOOF; Blz. 7

LENGTH: 242 woorden



HIGHLIGHT: Kerken gaan met een speciale stichting de Belastingdienst helpen
controleren of ze voldoen aan de voorwaarden voor het aftrekken van giften. Ze
hebben daarover nieuwe afspraken gemaakt met de Belastingdienst.


Sjoerd Mouissie en Eduard Sloot

Den Haag

Dat meldt het Interkerkelijk Contact in Overheidszaken (CIO), de organisatie die
zo'n dertig kerkgenootschappen vertegenwoordigt. Het CIO heeft een stichting
opgericht om te controleren of de aangesloten kerken voldoen aan de eisen voor
een ANBI-status. Met die status zijn giften aan de kerk aftrekbaar, en zijn
kerken vrijgesteld van schenk-, erf- en energiebelasting. Daarvoor moeten kerken
sinds 2016 onder andere jaarlijks hun financiële gegevens publiceren. Zo moeten
belangstellenden kunnen zien hoeveel geld er door kerken is opgehaald, en hoe
dat besteed is. Ook moeten kerken en organisaties op een goede manier bestuurd
worden.

Het CIO mag met de nieuwe stichting steekproeven houden om te controleren of
kerken de regels naleven. Daarmee komt de stichting tussen de ­kerken en de
Belastingdienst in te staan. Ook werkt de organisatie aan nieuwe criteria voor
'goed bestuur'. De vorige afspraken met de Belastingdienst dateerden uit 2007.

Volgens het CIO zijn de nieuwe afspraken en de stichting nuttig voor zowel de
kerken als de Belastingdienst, 'in het kader van het elkaar verstaan en
begrijpen'. De stichting kan bijvoorbeeld meer rekening houden met de
verschillende manieren waarop kerken hun bestuur georganiseerd hebben. Wel
blijft de Belastingdienst eindverantwoordelijk voor de controle. De kerken en de
fiscus overleggen een paar keer per jaar over het verloop van de controles. <


LOAD-DATE: 15 December 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2017 Nederlands Dagblad B.V.
                              All Rights Reserved

                               3 of 200 DOCUMENTS



                            Het Financieele Dagblad

                     15 december 2017 vrijdag 12:00 AM GMT

Belastingdienst hield computer-problemen onder de pet

BYLINE: Ulko Jonker

SECTION: IN HET NIEUWS; Blz. 5

LENGTH: 580 woorden



HIGHLIGHT: Niet functionerend ICT-systeem leidt tot tegenvaller van € 450 mln


Niet functionerend ICT-systeem leidt tot tegenvaller van € 450 mln

Ulko Jonker

Den Haag

Binnen de Belastingdienst is tot na de zomer gezwegen over een ernstig
systeemprobleem dat ertoe leidt dat dit jaar voor € 450 mln aan schenk- en
erfbelasting niet wordt geïnd. Ook staatssecretaris Menno Snel (D66) werd
daardoor overvallen, zei hij gisteren in de Tweede Kamer.

Snel kreeg de sommatie vanuit de coalitie om volledige opheldering te geven in
een 'feitenrelaas' over de gang van zaken. D66'er Steven van Weyenberg toonde
zich net als zijn collega Pieter Omtzigt (CDA) overvallen door de 'janboel'.

Beiden zeiden te twijfelen aan de informatie die de Kamer bereikt over de
voortgang van de reorganisatie van de Belastingdienst. Een jaar na het
vernietigende oordeel door een externe adviescommissie over de cultuur en
interne communicatie binnen de Belastingdienst en de politieke ophef daarover,
lijkt daar geen verbetering in te zijn gekomen.

Daarmee komt ook de positie van Snels voorganger Eric Wiebes in het geding.
Volgens PVV'er Edgar Mulder is 'de man die ervoor verantwoordelijk is dat in
Nederland belasting niet wordt geïnd minister geworden en beloond met een
loonsverhoging'. VVD'er Wiebes is minister van Economische Zaken en Klimaat
geworden.

Doordat de ambtelijke en politieke top niet adequaat werden geïnformeerd, tastte
ook de Kamer in het duister. CDA'er Pieter Omtzigt vond de verstoring van het
proces dan ook niet terug in de opsomming van productieverstoringen bij de
Belastingdienst die hij eerder had opgevraagd. Ten onrechte, vond ook
staatssecretaris Snel.

Pas in de Najaarsnota dook het probleem op, doordat minister Wopke Hoekstra van
Financiën een tegenvaller moest melden in de schenk- en erfbelasting van € 450
mln.

De Belastingdienst zou in 2017 van start gaan met het nieuwe ICT-systeem voor
deze belasting. Het oude systeem werkte tot en met 2016 en was niet meer voor
2017 ingericht. 'Een slecht besluit', vond Snel, omdat er geen back-up meer was
toen het nieuwe systeem niet bleek te werken. Aanslagen worden daarom nu
handmatig opgelegd en geverifieerd, wat leidt tot de vertraging.

Snel verwacht dat het systeem volgend jaar alsnog aan de praat kan worden
gebracht en dat dan de verschuldigde belasting met terugwerkende kracht wordt
geïnd. Er wordt intussen geen belastingrente in rekening gebracht. Er zijn
inmiddels wel problemen ontstaan bij notarissen die erfenissen niet kunnen
afwikkelen. 'Heel vervelend', vindt Snel.

Coalitiepartners CDA en D66 toonden zich, eerder, in koor met de PVV, ook
verrast door het feit dat de Belastingdienst het grootste deel van de
vorderingen op ten onrechte naar het buitenland overgemaakte toeslagen, heeft
afgeschreven als oninbaar.

D66'er Van Weyenberg voelde zich zelfs door partijgenoot Snel 'op het verkeerde
been gezet' met de informatie over daling van de buitenlandse toeslagschuld,
omdat pas door vragen van collega Omtzigt duidelijk werd dat die gewoon oninbaar
waren verklaard.

Snel had in de Halfjaarrapportage van de Belastingdienst gemeld dat de in het
buitenland openstaande toeslagschulden met ongeveer € 80 mln waren afgenomen.
Wat hij niet meldde, was dat 56% daarvan is afgeschreven.

De Kamer is 'niet netjes' geïnformeerd, zei Omtzigt gisteren. Snel trok ook hier
het boetekleed aan en erkende dat. Hij gaat de Kamer zo snel mogelijk informeren
over de uitsplitsing van de schuld per land. Het gaat dan om landen als
Bulgarije, waar in het verleden veel toeslagen ten onrechte naartoe gingen.

LOAD-DATE: December 14, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                               4 of 200 DOCUMENTS



                                    NRC.NEXT

                                15 December 2017
                                   NN-vrijdag

Belastingdienst verlaagt drempel laaggeletterden

BYLINE: Ingmar Vriesema

SECTION: Binnenland; Blz. 2

LENGTH: 478 woorden

DATELINE: Amsterdam.

ABSTRACT

Proef

De Belastingdienst wil laaggeletterden op een discrete manier gaan helpen.
Voorlopig gaat het om een proef.

Belastingdienst Het moet makkelijker voor laaggeletterden In het nieuws 2
Binnenland 10-11

De Belastingdienst wordt toegankelijker voor laaggeletterden. De organisatie
past vanaf januari de dienstverlening aan bij balies waar burgers terecht kunnen
voor hulp bij belastingzaken. Het betreft een proef van een half jaar bij balies
in Rotterdam en Venlo, mogelijk later gevolgd door de negentien balies elders in
het land.

De Belastingdienst heeft haar oor te luisteren gelegd bij (ex-)laaggeletterden
zelf. Tijdens ontmoetingen dit najaar deelden zij met medewerkers van de
Belastingdienst hun ervaringen met de organisatie. Zo noemen zij het
telefonische keuzemenu te ingewikkeld, terwijl je alleen via de telefoon een
afspraak bij de balie kunt maken. De Belastingdienst gaat daarom onderzoeken of
het helpt als klanten een afspraak kunnen maken bij de balie zelf.

Volgens Judith de Glopper, plaatsvervangend directeur dienstverlening van de
Belastingdienst, worden organisaties als de hare ingericht door een
„hoogopgeleide, geletterde elite". „Maar het besef dringt door dat die elite
vaak nauwelijks weet wat er leeft in de doelgroep die ze zegt te bedienen."

De laaggeletterden vertelden ook te kampen met zo'n schaamte over het feit dat
zij moeite hebben met lezen en schrijven, dat zij daarover überhaupt niet hardop
aan de balie durven spreken. De Belastingdienst wil daarom onderzoeken of ze
klanten op een discrete manier kan laten uiten dat ze laaggeletterd zijn,
bijvoorbeeld door een logo bij de balie waar men maar naar hoeft te wijzen.

Stichting Lezen & Schrijven, die de samenwerking met de laaggeletterden heeft
begeleid, spreekt van een „vernieuwende stap" voor een organisatie van de
grootte van de Belastingdienst. „Dit gaat verder dan het begrijpelijker maken
van de schriftelijke communicatie", zegt de directeur van de stichting, Merel
Heimens Visser. „De Belastingdienst licht het hart van de eigen organisatie
door."

Nederland telt 2,5 miljoen laaggeletterden. Zij hebben zo'n moeite met lezen en
schrijven dat zij maatschappelijk niet goed meekomen. Het Sociaal en Cultureel
Planbureau schaarde de doelgroep deze week in een rapport expliciet onder de
„gedepriveerde" Nederlanders die weinig grip op hun leven hebben.

Laaggeletterden 2,5 miljoen mensen

Laaggeletterden, in Nederland 2,5 miljoen in getal, beheersen niet het minimale
niveau van lezen en/of schrijven dat nodig is om maatschappelijk volwaardig te
functioneren. Dat niveau is vastgesteld op eindniveau-vmbo.  Ze hebben moeite
met o.a. het invullen van formulieren en het begrijpen van patiëntfolders.

De beperking is in principe via scholing te boven te komen.    Laaggeletterdheid
is iets anders dan analfabetisme: de term voor mensen die niet kunnen lezen en
schrijven.

LOAD-DATE: December 14, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2017 NRC Media B.V.
                              All Rights Reserved

                               5 of 200 DOCUMENTS



                                NRC Handelsblad

                                15 December 2017
                                   NH-vrijdag

Belastingdienst verlaagt drempel voor laaggeletterden

SECTION: Binnenland; Blz. 2

LENGTH: 259 woorden

DATELINE: Amsterdam.

ABSTRACT

Proef

Belastingdienst Het moet makkelijker voor laaggeletterden

De Belastingdienst wordt toegankelijker voor laaggeletterden. De organisatie
past vanaf januari de dienstverlening aan bij balies waar burgers terecht kunnen
voor hulp. Het betreft een proef van een half jaar  in Rotterdam en Venlo; de
service wordt wellicht uitgebreid naar de negentien balies elders in het land.
De Belastingdienst heeft  (ex-)laaggeletterden gevraagd naar  hun ervaringen met
de organisatie.

Daaruit bleek dat zij het telefonische keuzemenu te ingewikkeld vinden, terwijl
je alleen via de telefoon een afspraak bij de balie kunt maken. De
Belastingdienst gaat daarom onderzoeken of het helpt als klanten een afspraak
kunnen maken bij de balie zelf. Volgens Judith de Glopper, plaatsvervangend
directeur dienstverlening van de Belastingdienst, worden organisaties als deze
ingericht door een „hoogopgeleide, geletterde elite". „Maar het besef dringt
door dat die elite vaak nauwelijks weet wat er leeft in de doelgroep die ze zegt
te bedienen." De laaggeletterden vertelden ook te kampen met zo'n schaamte over
het feit dat zij moeite hebben met lezen en schrijven, dat zij daarover
überhaupt niet hardop aan de balie durven spreken. De Belastingdienst wil daarom
onderzoeken of ze klanten op een discrete manier kan laten uiten dat ze
laaggeletterd zijn, bijvoorbeeld door een logo bij de balie waar men maar naar
hoeft te wijzen.

Nederland telt 2,5 miljoen laaggeletterden. Zij hebben zo'n moeite met lezen en
schrijven dat zij maatschappelijk niet goed meekomen.

LOAD-DATE: December 15, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                               6 of 200 DOCUMENTS



                                     Trouw

                            5 december 2017 dinsdag

Oeso: Dossiers Belastingdienst onvolledig

BYLINE: JAN KLEINNIJENHUIS, REDACTIE ECONOMIE

SECTION: Vandaag; Blz. 6

LENGTH: 652 woorden



HIGHLIGHT: rulings - De fiscus wendt zich nu tot bedrijven en hun adviseurs om
ontbrekende informatie op te vragen.


Veel van de afspraken die de Belastingdienst de afgelopen jaren maakte met
internationale bedrijven zijn slecht gedocumenteerd. Vaak ontbreken in de
dossiers gegevens over het uiteindelijke moederbedrijf of zustermaatschappijen
van het bedrijf waaraan de fiscus een zogeheten ruling afgeeft. Dat blijkt uit
onderzoek van de Organisatie van economische samenwerking en ontwikkeling (Oeso)
naar de Nederlandse rulingpraktijk.



Het onderzoek van de Oeso gaat over het uitwisselen van belastingafspraken door
Nederland met het buitenland. Die uitwisseling is één van de maatregelen die de
landen van de Oeso overeen zijn gekomen om belastingontwijking tegen te gaan.
Door belastingafspraken te delen hebben landen meer zicht op het fiscale
vluchtgedrag van bedrijven, of speciale voordelen die specifieke landen de
bedrijven bieden, zo is het idee.

Nederland heeft bij de Oeso aangegeven dat in veel gevallen informatie over de
bedrijven waarmee afspraken zijn gemaakt ontbrak. Zo zijn bedrijven eigenlijk
verplicht inzicht te geven in hun wereldwijde structuur, zodat de
Belastingdienst een volledig overzicht heeft van waar het bedrijf vestigingen
heeft. Nederland heeft bedrijven en hun belastingadviseurs benaderd om de
ontbrekende informatie alsnog te achterhalen, zo schrijft de Oeso.

Het ministerie van Financiën weet niet in hoeveel gevallen de ontbrekende
informatie is opgevraagd, meldt het desgevraagd. Het laat ook weten dat er 'geen
noodzaak' is om de gegevens in het dossier te hebben.

Net als meer dan de helft van de 44 onderzochte landen heeft Nederland de
oorspronkelijke afspraak om eind vorig jaar al alle rulings uit te wisselen niet
gehaald, schrijft staatssecretaris Menno Snel van financiën aan de Tweede Kamer.
Nederland is nog bezig is de laatste afspraken met bedrijven te inventariseren,
maar volgens Snel zullen voor de jaarwisselling alle ruim 2000 rulings
uitgewisseld zijn.

De vertraging zit hem vooral in het feit dat Nederland zo veel afspraken maakt
met bedrijven. Ruim een vijfde van alle belastingafspraken die de 44 landen uit
het Oeso-onderzoek met elkaar moeten delen, zijn voor rekening van Nederland.
Volgens het ministerie van financiën komt dat doordat Nederland 'een lange
historie kent van het geven van zekerheid vooraf'.

Wel is duidelijk dat Financiën de afgelopen tijd veel energie heeft gestoken in
het verzamelen van de belastingafspraken die het moet uitwisselen. In 2016
werkten er 5 man voltijds aan het project, vorig jaar is dat aantal meer dan
verdrievoudigd. De Oeso vermeldt dat meer dan honderd belastinginspecteurs
handmatig door 13.000 rulings zijn gegaan om te zoeken naar afspraken die
uitgewisseld moesten worden.

Vooral de rulings die niet centraal afgegeven worden bleken lastig te
identificeren. Een deel van de afspraken die de Belastingdienst maakt wordt
gecontroleerd door een speciaal team van inspecteurs, maar het overgrote deel
van de rulings wordt afgegeven door lokale inspecteurs. Daardoor is het moeilijk
voor de fiscus om overzicht te krijgen wat er zoal is afgesproken met bedrijven.
Inmiddels is dat wel gebeurd, zo schrijft staatssecretaris Snel aan de Kamer.

Opvallend is dat Nederland voor een omstreden type ruling - de zogeheten
'informeel kapitaalrulings' - geen duidelijkheid geeft hoe vaak die afspraak is
gemaakt. Dit voorjaar bleek dat ambtenaren hiervoor intern waarschuwden: zij
spraken over het bewust 'trekken van gaten' in de belastingheffing. Alle oude
'informeel kapitaalrulings' zijn bij de Oeso niet apart vermeld, maar Nederland
zegt toe dat voor afspraken vanaf 1 juli van dit jaar wel te zullen doen.
Volgens het ministerie van financiën is dat geen fout geweest, en kunnen
buitenlandse belastingdiensten uit de uitgewisselde rulings opmaken wanneer er
sprake is van een informeel kapitaalruling.

Nederland heeft bij de Oeso aangegeven dat in veel gevallen informatie ontbrak




Bekijk de oorspronkelijke pagina:

LOAD-DATE: 4 December 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               7 of 200 DOCUMENTS



                               Nederlands Dagblad

                           16 november 2017 donderdag

[15. Rekeningen, aanslagen van de belastingdienst, ...]*

SECTION: Blz. 20,21

LENGTH: 329 woorden


15. Rekeningen, aanslagen van de belastingdienst, pensioenoverzichten,
bankaf­schriften, zelfs nog salarisoverzichten van de stomerij waar mijn vader
toch al ruim vijf jaar niet meer werkt. Snel sluit ik hem weer. Niet nu.

Als ik de map optil om hem terug in de la te leg­gen, valt er een envelop tussen
wat papieren vandaan. Verloren blijft hij liggen op het bruingrijze tapijt. Ik
raap hem op en be­kijk hem. 'Voor mijn liefste oogappel' staat erop in het
schuin achterover hellende handschrift van mijn vader. Hij is niet dichtgeplakt.
Het lijkt of mijn hart trager begint te slaan. Ik aar­zel. Het is een doodgewone
witte envelop, zo een met een zelf­klevende plakrand, maar al mijn zenuwen
vertellen me dat er iets mee is. Een gevoel van naderend onheil bekruipt me. De
klok in mijn vaders kantoor - het hokje gaat gebukt onder de veel te deftige
naam - tikt nadrukkelijk. Ik heb het gevoel dat ik met het openen van deze
envelop gedwongen zal worden tot een keuze. Dat ik linksaf of rechtsaf zal
moeten gaan, maar niet meer verder zal kunnen op de weg die ik al ruim
zesendertig jaar ga. Mijn hand trilt als ik de envelop open. Ik haal er twee
foto's uit. En een dun velletje papier met daar op een datum en twee re­gels in
hetzelfde handschrift als op de envelop: 'Veel weten is veel begrijpen. Veel
begrijpen is veel vergeven.' Lang staar ik naar de twee foto's. Op beide staat
mijn moeder, als kind. Hoewel beide foto's in zwart­wit zijn, lijkt ze op de ene
foto te sprankelen van levenslust en lijkt op de andere foto alle kleur uit haar
leven verdwenen te zijn. Op de eerste foto lacht mijn moeder uitbundig. Ze houdt
haar hoofd een beetje schuin en haar lach is zo groot dat er kuiltjes in haar
wangen zijn. Ik wist niet dat mijn moeder kuiltjes in haar wangen had. Ze houdt
haar jurk vast op een manier die doet vermoeden dat hij nieuw is en dat ze er
trots op is. Ik kan mijn blik niet losmaken van haar ogen.


* Vervangende titel / Replacement title

LOAD-DATE: 15 November 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2017 Nederlands Dagblad B.V.
                              All Rights Reserved

                               8 of 200 DOCUMENTS



                                 de Volkskrant

                            13 november 2017 maandag

800 deals Belastingdienst mogelijk onjuist

SECTION: Ten Eerste; Blz. 4

LENGTH: 204 woorden


Paradise Papers

Bij ten minste 800 van de ruim 4.000 fiscale afspraken met grote bedrijven is
mogelijk een procedurefout gemaakt. De zogenoemde rulings, waarbij bijvoorbeeld
een multinational vooraf goedkeuring krijgt voor een fiscale constructie, zijn
volgens Trouw in die gevallen niet voorgelegd aan het daarvoor aangestelde
controleteam. Deze week kreeg staatssecretaris Snel van Financiën kritiek toen
uitlekte dat wasmiddelenfabrikant Procter & Gamble van een Rotterdamse
belastingambtenaar toestemming had 676 miljoen dollar door te sluizen naar de
Kaaimaneilanden, wat fiscaal 169 miljoen dollar scheelde. Snel noemde het
negeren van de controleverplichting in die zaak 'niet acceptabel'. De
Belastingdienst gaat alle afgegeven rulings hierop onderzoeken. Volgens Trouw
gaf het controleteam hooguit 3.200 van die 4.000 rulings af. Een woordvoerder
van de Belastingdienst zegt dat wellicht niet alle rulings hoefden worden
voorgelegd. De afspraak met Procter & Gamble dook op in de Paradise Papers,
gelekte documenten van het advocatenkantoor Appleby. Die zijn door de
Süddeutsche Zeitung gedeeld met het internationale mediacollectief ICIJ, waartoe
ook Trouw en het FD behoren.




Bekijk de oorspronkelijke pagina:

LOAD-DATE: 12 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               9 of 200 DOCUMENTS



                                     Trouw

                           9 november 2017 donderdag

Belastingdienst gaat graag zijn eigen gang

BYLINE: WILMA KIESKAMP, REDACTIE POLITIEK

SECTION: Vandaag; Blz. 4, 5

LENGTH: 851 woorden



HIGHLIGHT: De Tweede Kamer krijgt geen grip op de rulings van de Belastingdienst
met internationale bedrijven. De gesloten cultuur speelt mogelijk opnieuw een
rol.


Onthullingen Paradise papers


Toeval of niet? Van de ruim vierduizend 'rulings' die de Belastingdienst maakte
met grote internationale bedrijven, is er één openbaar geworden. En juist die is
niet volgens de regels afgegeven. Een inspecteur in Rotterdam nam op eigen
houtje een beslissing over de aangifte van Procter&Gamble, terwijl dat
nadrukkelijk niet mag.



Ook typerend: de Belastingdienst hield tot voor kort geen centraal overzicht bij
van de ruim vierduizend gevoelige afspraken, die over enorme bedragen gingen, en
de relatie met andere EU-landen raakten. De afspraken zaten in losse dossiers.
Nu de Tweede Kamer opheldering eist over de werkwijze, moet de Belastingdienst
die één voor één doorspitten.

Voor de Tweede Kamer is de Belastingdienst juist door die werkwijze al jaren een
soms ongrijpbaar fenomeen. Het is de afgelopen jaren al vaker gebleken dat de
Belastingdienst de neiging heeft zijn eigen gang te gaan, en naar eigen inzicht
te handelen.

Vorig jaar kwam de inning van belastingen in gevaar doordat de Belastingdienst
te weinig personeel overhad na een mislukte reorganisatie. De top van de dienst
had een vertrekregeling bedacht die zo aantrekkelijk was dat juist dat personeel
vertrok dat het hardst nodig was.

Overeenkomst met de huidige discussie over de 'rulings': ook hier besliste de
Belastingdienst op eigen houtje. De top vertelde niets aan staatssecretaris Erik
Wiebes (VVD), zelfs niet als hij met hen aan tafel zat. Toen de Kamer achteraf
een onafhankelijk onderzoek liet doen, concludeerde één van de onderzoekers dat
de informele cultuur bij de Belastingdienst mede de oorzaak is. Die informele
cultuur zit diep ingesleten. "Het is: 'stoor ons niet, wij halen iedere dag één
miljard euro binnen voor de staat".

De onderzoekers zagen een dienst 'met een gebrek aan regie en tegenspraak', waar
een driemanschap aan de top wel draadkrachtig wilde zijn, maar zich
vergaloppeerde omdat zij 'op grote afstand' stond van van de werkvloer. Het
ministerie van financiën had 'ontoereikend toezicht' op de werkwijze van de
Belastingdienst. Al met al leidde dat volgens het vernietigende
onderzoeksrapport tot een 'onbeheerst proces'. Ook staatssecretaris Wiebes
erkende dat hij zich had "laten meeslepen door de informele cultuur".

Deels is die cultuur historisch bepaald. De Belastingdienst is van oudsher
gewend om veel speelruimte te krijgen. De dienst moet dagelijks beslissingen
nemen over astronomische bedragen, waarbij grote belangen op het spel staan. De
dienst kan niet elk besluit terugkoppelen naar de staatssecretaris of de Tweede
Kamer. Maar de procedures horen onberispelijk te zijn.

Het 'wij kunnen het zelf wel' werd des te sterker toen de Belastingdienst de
afgelopen jaren onder hoge druk kwam te staan. Er waren problemen met
ICT-projecten, de dienst moest inkrimpen, ondertussen werden de
belastingafspraken met multinationals steeds complexer en kwam de Tweede Kamer
met telkens andere belastingregels. Voor de Belastingdienst was het vaak
moeilijk alle ballen in de lucht te houden.

Menig staatssecretaris beet zijn tanden erop stuk, en telkens was het gesloten
karakter van de dienst een complicerende factor. De belastingdienst informeerde
VVD-staatssecretaris Frans Weekers niet goed over fraude, door Bulgaarse bendes,
met huur- en zorgtoeslagen. Hij moest in 2014 aftreden. VVD-staatssecretaris
Erik Wiebes mocht vorig jaar op het nippertje blijven van de Tweede Kamer. Hij
wenste zijn opvolger Menno Snel (D66) toe dat die "een goed humeur en geen
interesse in een verdere loopbaan" heeft. Zo hondsmoeilijk vond Wiebes het
aansturen van de Belastingdienst.

De Belastingdienst staat sinds dit jaar onder curatele, tot de leiding weer grip
heeft op de eigen organisatie. Er is een nieuwe topman aangesteld. Voor het
eerst ook gaat de Belastingdienst informatie delen met andere EU-landen over de
'rulings' die Nederland maakt met internationale bedrijven. Dat moest eigenlijk
al sinds 2003, maar opeenvolgende staatssecretarissen vertelden dat niet aan de
Tweede Kamer. Pas vorig jaar hoorde die over de toezegging. Dat de Tweede Kamer
soms moeilijk grip krijgt op de Belastingdienst, ligt niet alleen aan de
Belastingdienst zelf.

Wat zijn de Paradise Papers?

De Paradise Papers zijn een verzameling documenten en bevatten de interne
administratie van twee advieskantoren die opereren vanuit verschillende
belastingparadijzen: Appleby en het kleinere Asiaciti Trust. Daarnaast maken de
bedrijvenregisters (vergelijkbaar met de Nederlandse Kamer van Koophandel) van
negentien belastingparadijzen deel uit van de Paradise Papers. Deze registers
bevatten informatie over de bestuurders en aandeelhouders van
offshore-bedrijven. Door de breedte van de onthulling is de illusie van
geheimhouding in belastingparadijzen nu definitief verdwenen. De documenten
kwamen in handen van de Süddeutsche Zeitung en zijn via het
journalistencollectief ICIJ gedeeld met media wereldwijd, waaronder in Nederland
Trouw en het FD.

Ook staatssecretaris Wiebes erkende dat hij zich had 'laten meeslepen door de
informele cultuur'




Bekijk de oorspronkelijke pagina: ,

LOAD-DATE: 8 November 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              10 of 200 DOCUMENTS



                                    NRC.NEXT

                                07 November 2017
                                   nn dinsdag

Wat leverden de lekken de Belastingdienst op?

BYLINE: Philip de Witt Wijnen

SECTION: Economie; Blz. 4

LENGTH: 269 woorden


Op de dag dat de Panama Papers waren uitgelekt, in april vorig jaar, klonk er
volgens toenmalig staatssecretaris Eric Wiebes (Financiën, VVD) „een juichkreet"
op de burelen van de Belastingdienst. Want al die namen van mogelijke
belastingontwijkers zouden wel eens tot stevige naheffingen kunnen leiden, en
dus voor extra inkomsten voor de schatkist.

Nu, anderhalf jaar later, blijkt de oogst beperkt. Het speciale onderzoeksteam
dat Wiebes in het leven had geroepen, heeft 468 Nederlandse belastingplichtigen
uit de openbaar gemaakte delen van de Panama Papers geïdentificeerd, aldus een
woordvoerder van de Belastingdienst. Dat gaat dan om particulieren of bedrijven
die zijn gelinkt aan een internationale belastingconstructie via het Panamese
adviesbureau Mossack Fonseca. Daarvan zijn 243 mensen beleefd aangeschreven met
een 'kennisgevingbrief' - een enkele vermelding wil immers nog niet zeggen dat
er ook van illegale belastingontduiking sprake is (geweest).

Ongeveer de helft reageerde al even beleefd met „de bewering" dat de betrokken
fiscale structuur „niet succesvol was en inmiddels is gestopt". De
Belastingdienst doet daar nader onderzoek naar. In enkele gevallen was er
volgens de fiscus wel degelijk sprake van belastingontduiking en is een
naheffing opgelegd. In totaal gaat het om „ongeveer 3 miljoen euro" aan
naheffingen.

In een eerste reactie op het lekken van de Paradise Papers liet de nieuwe
staatssecretaris van Financiën Menno Snel (D66) weten het dossier nog te moeten
bestuderen. Hij had bij de Belastingdienst dit keer geen gejuich horen klinken,
zei hij maandagmiddag.

Philip de Witt Wijnen

LOAD-DATE: November 6, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2017 NRC Media B.V.
                              All Rights Reserved

                              11 of 200 DOCUMENTS



                                NRC Handelsblad

                                07 November 2017
                                   NH Dinsdag

Wat leverden de lekken de Belastingdienst op?

BYLINE: Philip de Witt Wijnen

SECTION: Economie; Blz. 4

LENGTH: 269 woorden


Op de dag dat de Panama Papers waren uitgelekt, in april vorig jaar, klonk er
volgens toenmalig staatssecretaris Eric Wiebes (Financiën, VVD) „een juichkreet"
op de burelen van de Belastingdienst. Want al die namen van mogelijke
belastingontwijkers zouden wel eens tot stevige naheffingen kunnen leiden, en
dus voor extra inkomsten voor de schatkist.

Nu, anderhalf jaar later, blijkt de oogst beperkt. Het speciale onderzoeksteam
dat Wiebes in het leven had geroepen, heeft 468 Nederlandse belastingplichtigen
uit de openbaar gemaakte delen van de Panama Papers geïdentificeerd, aldus een
woordvoerder van de Belastingdienst. Dat gaat dan om particulieren of bedrijven
die zijn gelinkt aan een internationale belastingconstructie via het Panamese
adviesbureau Mossack Fonseca. Daarvan zijn 243 mensen beleefd aangeschreven met
een 'kennisgevingbrief' - een enkele vermelding wil immers nog niet zeggen dat
er ook van illegale belastingontduiking sprake is (geweest).

Ongeveer de helft reageerde al even beleefd met „de bewering" dat de betrokken
fiscale structuur „niet succesvol was en inmiddels is gestopt". De
Belastingdienst doet daar nader onderzoek naar. In enkele gevallen was er
volgens de fiscus wel degelijk sprake van belastingontduiking en is een
naheffing opgelegd. In totaal gaat het om „ongeveer 3 miljoen euro" aan
naheffingen.

In een eerste reactie op het lekken van de Paradise Papers liet de nieuwe
staatssecretaris van Financiën Menno Snel (D66) weten het dossier nog te moeten
bestuderen. Hij had bij de Belastingdienst dit keer geen gejuich horen klinken,
zei hij maandagmiddag.

Philip de Witt Wijnen

LOAD-DATE: November 7, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              12 of 200 DOCUMENTS



                            Het Financieele Dagblad

                     2 november 2017 donderdag 12:00 AM GMT

Belastingdienst knoeide met miljoenenopdracht Accenture

SECTION: IN HET NIEUWS; Blz. 3

LENGTH: 215 woorden


Den Haag De Belastingdienst heeft in 2013 op onrechtmatige wijze IT-consultant
Accenture de opdracht gegund voor het opzetten en ondersteunen van een
onderzoeks- en ontwikkelingsafdeling ('Broedkamer'). Dat schrijft
staatssecretaris Menno Snel van Financiën in zijn eerste brief aan de Tweede
Kamer.

'De conclusies zijn ernstig', aldus Snel. Het voor de aanbesteding
verantwoordelijke afdelingshoofd had een voorkeur voor Accenture en stuurde daar
ook op. De baas van het afdelingshoofd, een directeur, wist dit, maar greep niet
in.

Persoonlijk gewin is niet vastgesteld. 'Er is geen andere beweegreden
vastgesteld dan dat deze medewerker de wens had om Accenture aan boord te
houden, gegeven de tevredenheid bij eerdere opdrachten', aldus Snel. De
betrokken ambtenaren werken niet meer bij de Belastingdienst.

Maar de onderzoekers noemen wel een aantal andere zaken die 'hebben geleid tot
een schijn van belangenverstrengeling', zoals het juryvoorzitterschap van de
'Accenture Innovation Award' van de toenmalig algemeen directeur Belastingen
Hans Blokpoel, en een diner met Accenture, Blokpoel en de voor de aanbesteding
verantwoordelijke functionarissen van de Belastingdienst.

De aanbesteding ter grootte van bij elkaar € 15 mln werd in februari
gesignaleerd in het televisieprogramma Zembla. fd

LOAD-DATE: November 1, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              13 of 200 DOCUMENTS



                            Het Financieele Dagblad

                     26 oktober 2017 donderdag 12:00 AM GMT

Wiebes draagt Belastingdienst deemoedig over aan opvolger

SECTION: IN HET NIEUWS; Blz. 3

LENGTH: 226 woorden


Amsterdam Eric Wiebes wenst zijn opvolger Menno Snel 'een onverwoestbaar humeur
en geen enkele interesse in zijn eigen loopbaan'. Als dat in orde is, zal het de
kersverse D66'er volgens hem wel lukken de Belastingdienst weer in het goede
spoor te krijgen, zei hij gisteren in de Tweede Kamer.

'We zullen de frustratie nog een tijd met ons meedragen, maar constructieve
frustratie is de zweepslag van de vooruitgang', aldus Wiebes in zijn laatste
verantwoording in de Vaste Kamercommissie Financiën over zijn optreden als
staatssecretaris van Financiën. Hij werd dat in februari 2014.

Wiebes werd vooral door woordvoerder Henk Nijboer van voormalig coalitiegenoot
PvdA hard aangepakt. 'Hij is een keizer met heel weinig kleren aan', aldus het
Kamerlid. Er is volgens Nijboer € 700 mln 'verspild' aan een vertrekregeling, de
door Wiebes aangewezen nieuwe baas van de dienst moest na een jaar alweer weg,
de reorganisatie loopt achter op schema en er staan nog bezuinigingen open van €
292 mln, overigens van de coalitie met de PvdA.

'De Belastingdienst staat op sommige punten op instorten', was Nijboers
conclusie, die door Wiebes ferm werd tegengesproken. De VVD'er gaf ruiterlijk
toe dat hij inschattingsfouten had gemaakt. De analyse die ten grondslag lag aan
de reorganisatie van de Belastingdienst die in 2015 van start ging, was
'eigenlijk incompleet'. fd

LOAD-DATE: October 25, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              14 of 200 DOCUMENTS



                            Het Financieele Dagblad

                     25 oktober 2017 woensdag 12:00 AM GMT

Geknipt voor netelig Belastingdienst-dossier

BYLINE: Marcel de Boer

SECTION: PROFIEL; Blz. 10

LENGTH: 696 woorden


Marcel de Boer

Amsterdam

Hij heeft in ieder geval niet stad en land hoeven afreizen om het verhaal van
D66 te verkondigen. De zaaltjes van Nederland zijn aan hem niet besteed en om
die reden was Menno Snel ook geen lid was van een politieke partij. Maar om
staatssecretaris van Financiën te worden in het kabinet-Rutte III heeft hij zich
afgelopen vrijdag dan toch ingeschreven bij de sociaal-liberale partij. Al
benadrukte D66-leider Alexander Pechtold dat Snel 'al wel op ons stemde'.

Zijn voordracht is een van de verrassingen in het nieuwe kabinet. 'Ook voor
hemzelf', zegt directiesecretaris Simon Zwagemakers van de Waterschapsbank. 'Hij
is hier ruim een jaar geleden begonnen als topman van de bank en zou tot 2020
blijven. Het is jammer dat hij weggaat - hij heeft het fantastisch gedaan - maar
we gunnen hem deze stap.'

Snel keert terug naar het departement waar hij veertien jaar gewerkt heeft, de
laatste zeven jaar als plaatsvervangend directeur-generaal fiscale zaken. De
reorganisatie van de Belastingdienst die hij van zijn voorganger Eric Wiebes
erft, is dus aan hem wel besteed.

De 46-jarige Snel groeide op in Amersfoort en ging naar school in het
Bergkwartier, een gegoede wijk met veel kinderen uit VVD-gezinnen. Hij behoorde
er tot een minderheid met een 'sociale achtergrond'. Hij speelde dan ook geen
hockey, maar voetbal. 'Mijn ouders hadden altijd vrienden over de vloer, uit
alle lagen van de maatschappij', zei Snel zes jaar geleden in een interview met
het deze krant. 'Bij ons thuis werd nooit over politiek gesproken. Wel veel over
sport.'

Over politiek praten was niet verboden, maar het kwam gewoon niet ter sprake.
'Mijn politieke belangstelling is gegroeid toen ik in het Haagse ging werken.'

Snel kon met iedereen goed overweg, was slim maar behoorde niet tot de
hoogvliegers, zeggen klasgenoten van toen. Hij vond het belangrijk om verder te
komen in het leven, was zeer gedreven en ontleende daar eigenwaarde aan. 'Ik ben
niet overdreven ambitieus', zei hij voor hij in 2011 naar Washington vertrok om
namens Nederland bewindvoerder bij het Internationaal Monetair Fonds te worden.
'Maar als ik me ergens in vastbijt, vind ik het leuk om daarmee aan de gang te
gaan, dat wel.'

Hij studeerde monetaire economie in Groningen en werd lid van
studentenvereniging Albertus, waar hij in het bestuur kwam. In 1994 studeerde
hij af met De invoering van de ECU - de Europese eenheidsmunt die later
omgedoopt werd tot euro. Via een werkstage bij bank Mees­Pierson kwam hij bij
Financiën terecht en vervolgens voor een korte periode bij pensioenuitvoerder
APG. Op zijn veertigste werd hem, inmiddels getrouwd en vader van twee dochters,
tot zijn eigen verrassing gevraagd naar het IMF te gaan.

Daar heeft hij vooral zijn diplomatieke vaardigheden aangescherpt. Want niet
alleen moest hij in Washington de Nederlandse belangen verdedigen, maar ook die
van inmiddels veertien andere (meest Oost-Europese) landen die samen met ons
land een kiesgroep vormen. Zo zat hij in 2013 in een lastige positie toen hij
Cyprus moest vertegenwoordigen in het IMF-bestuur, terwijl ondertussen minister
van Financiën Jeroen Dijsselbloem bezig was het toenmalige probleemland de
duimschroeven aan te draaien.

Ook in het intern verscheurde en economisch zwakke Oekraïne en
Bosnië-Herzegovina, landen die vaker in een IMF-steunprogramma zitten dan niet,
moest hij de neuzen dezelfde kant op zien te krijgen.

Die diplomatieke ervaring kwam hem van pas toen hij na zijn termijn in
Washington aan de slag ging bij de Nederlandse Waterschapsbank in Den Haag. Daar
belandde hij midden in de discussie over de oprichting van een nationale
investeringsbank, gevormd via een fusie van de overheidsbanken FMO, BNG en de
Waterschapsbank. Het vormen van zo'n bank was volgens laatstgenoemde niet het
antwoord op het investeringsvraagstuk in Nederland. Het zou ook de onderlinge
concurrentie tussen de banken ondermijnen en daar zou Nederland niet gebaat bij
zijn. Snel droeg die positie succesvol uit en gaf tegelijkertijd de instelling
in Den Haag een duidelijk profiel, tot grote tevredenheid van de bank.

Diplomatieke ervaring komt beoogd staatssecretaris van Financiën Menno Snel goed
van pas

LOAD-DATE: October 24, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              15 of 200 DOCUMENTS



                            Het Financieele Dagblad

                     12 oktober 2017 donderdag 12:00 AM GMT

Rekenkamer kraakt 'blanco cheque' Belastingdienst

BYLINE: Ulko Jonker

SECTION: VOORPAGINA; Blz. 1

LENGTH: 847 woorden


Geen onderbouwing voor extra €500 mln in regeerakkoord Rutte III

Ulko Jonker

Den Haag

De Tweede Kamer moet goed oppassen voordat ze € 500 mln extra uittrekt voor de
reorganisatie van de Belastingdienst, waarschuwt de Algemene Rekenkamer. Het is
nu al 'nauwelijks te volgen' wat er bij de dienst gebeurt, ook voor
verantwoordelijk staatssecretaris Eric Wiebes niet, stelt het orgaan dat toeziet
op de rijksfinanciën.

De nieuwe coalitie heeft het geld al vrijgemaakt in haar regeerakkoord, maar de
Rekenkamer is slecht te spreken over de voortgang van de reorganisatie tot nu
toe. De kosten en de baten zijn nog niet inzichtelijk, terwijl er ook forse
vertraging optreedt in de reorganisatie en moderniseringsprojecten die bij de
dienst worden uitgevoerd.

De Tweede Kamer moet dan ook geen blanco cheque meer tekenen voor de dienst,
blijkt uit een toelichting van collegelid Francine Giskes op een
'tussenrapportage' over de reorganisatie. 'Er is misschien succesvol gewerkt aan
de uitstroom van personeel, maar in de voortgang van de projecten is erg weinig
van de grond gekomen. Zo'n 60% is vertraagd of helemaal afgeblazen', aldus
Giskes.

Demissionair staatssecretaris van Financiën Wiebes startte de reorganisatie van
de Belastingdienst in 2015 onder de naam Investeringsagenda. Er werd € 2,3 mrd
voor uitgetrokken. Twee jaar later kan de administratie van de dienst nog geen
beeld geven van gerealiseerde besparingen, noch van extra belastingopbrengsten
door de investeringen. Sturing en beheersing van de programma's behoeven
dringend versterking, concludeert de Rekenkamer.

'Er is een gigantisch project opgezet. Het werd zelfs een businesscase genoemd.
Maar het kost heel veel moeite om de cijfers boven water te krijgen, dus dat
zegt wel iets over de organisatie rond dit project', aldus Giskes. 'Het is
zorgelijk dat je niet met een druk op de knop kunt laten zien: dit gebeurt
ermee, dat is de opbrengst. Dus dan is het ook wel heel lastig om te zeggen: er
moet meer geld bij.'

Volgens Giskes - voormalig Tweede Kamerlid van coalitiedeelnemer D66 - maakt de
Belastingdienst nu zelf ook gebruik van het onderzoek dat de Rekenkamer deed
naar de voortgang van de reorganisatie en de kosten. 'We hebben echt moeten
spitten. ­Wiebes zegt zelf: u heeft groot gelijk, ik wil het zelf ook wel
weten', aldus Giskes.

De VVD-staatssecretaris heeft de Kamer volgens haar dan ook nog steeds niet
duidelijk geïnformeerd over de werkelijke stand van zaken. In ieder geval zal de
'businesscase', die erin voorzag dat de baten de kosten in 2020 zouden
overtreffen met € 300 mln, bij lange na niet gehaald worden.

Met eigen berekeningen verwacht de Rekenkamer dat de reorganisatie pas in 2027
iets gaat opleveren, maar dat omslagpunt komt nog verder weg te liggen als er nu
€ 500 mln extra nodig is. De gevraagde extra investering is des te opmerkelijker
omdat aanscherping van de projectbeheersing ertoe leidt dat de begrote uitgaven
dit jaar al ver achterlopen op schema. Er was bijna € 350 mln begroot, maar
begin zomer was daarvan amper € 50 mln uitgegeven, voornamelijk aan de
afvloeiing van personeel, in afwachting van een 'herijking' van de
reorganisatieplannen.

Een woordvoerder van de Belastingdienst zegt dat er de komende jaren € 425 mln
extra geld nodig is voor ICT, maar ook hij kan geen nadere onderbouwing geven.
Het zittende kabinet had daarnaast op € 75 mln apart gezet om de continuïteit
van de belastinginning te verzekeren. Binnen de nieuwe coalitie wordt erop
gewezen dat de Belastingdienst in zijn huidige staat ook de fiscale aanpassingen
die zijn afgesproken niet kon leveren in het politiek gewenste tempo.

Daardoor valt het zwaartepunt van de ­lastenverlichting pas in de tweede helft
van de kabinetsperiode, vanaf 2020.

CDA-Kamerlid Pieter Omtzigt wil dat de Kamer nader onderzoek doet naar de
voortgang van de reorganisatie van de Belastingdienst. 'Ik wil een hoorzitting,
met de Rekenkamer en andere experts over dit project dat nu voor een miljard is
misgelopen. Het ligt niet op koers en heeft volgens de Rekenkamer nog helemaal
niks opgeleverd', aldus Omtzigt. Gevraagd of hij tekent voor de € 500 mln extra
voor de Belastingdienst die in het regeerakkoord staat, zegt hij: 'Ik teken
helemaal niks meer voordat we inzicht krijgen in hoe groot de problemen zijn en
ik begrijp wat er is gebeurd.' Tegelijkertijd wijst hij erop dat voor de
Belastingdienst nog bezuinigingen in het verschiet liggen die misschien
onhaalbaar zijn. 'Het budget gaat van € 3,1 mrd naar € 2,5 mrd. Dan lijkt het
meer geld, maar het is in feite nog steeds minder. Maar of dat geld nodig is,
kan ik niet zo even beoordelen'. Omtzigt was de afgelopen kabinets­periode een
groot criticus van de ontsporingen bij de Belastingdienst. 'En of ik nu in de
oppositie of de coalitie zit, ik ben verantwoordelijk voor verantwoorde
besteding van elke belastingeuro.'

€ 2,3 mrd60%

Voor de 'Investeringsagenda' die demissionair staatssecretaris van Financiën
Eric Wiebes in 2015 startte, werd € 2,3 mrd uitgetrokken

Zo'n 60% van de projecten die deel uitmaakten van de reorganisatie is vertraagd
of helemaal afgeblazen

LOAD-DATE: October 11, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              16 of 200 DOCUMENTS



                            Het Financieele Dagblad

                      4 oktober 2017 woensdag 12:00 AM GMT

Belastingdienst was te slordig met persoonsdata

BYLINE: Van onze correspondent

SECTION: ECONOMIE & POLITIEK; Blz. 7

LENGTH: 419 woorden


Van onze correspondent

Amsterdam

De Belastingdienst moet de beveiliging van fiscale gegevens 'urgent' verbeteren,
vindt staatssecretaris Eric Wiebes van Financiën. De dienst gaat onvoldoende
zorgvuldig om met persoonsgegevens en de ambtelijke top heeft daar tot nu toe
onvoldoende regie op gevoerd, concludeert hij naar aanleiding van onderzoeken
naar een 'lek' van data over belastingplichtigen.

Het overbrengen van die gegevens naar externe e-mailaccounts was onzorgvuldig,
maar is te goeder trouw gebeurd, zo concludeert het Openbaar Ministerie na
strafrechtelijk onderzoek. Wiebes had daar aangifte van gedaan. De zaak kwam aan
het rollen na een uitzending van televisieprogramma Zembla.

Het ging om fouten bij de voorganger van de dienst Data & Analytics, die nieuwe
methoden onderzoekt en ontwikkelt voor de analyse van belastinggegevens.
Daarvoor werden ook persoonsgegevens van belastingplichtigen geanalyseerd. In
een tiental gevallen werden gegevens 'tegen de regels' voor 'werkgerelateerde
bewerking of analyse' buiten de Belastingdienst gebracht.

Volgens Wiebes had de afdeling een te grote autonomie gekregen 'in combinatie
met het tekortschieten van de centrale regie'. Dat beeld staat niet op zichzelf,
erkent de VVD'er. De informele werkwijze binnen de Belastingdienst brak hem ook
al op bij de ontsporing van de reorganisatie en de bijbehorende
afvloeiingsregeling.

Wiebes tilt zwaar aan de onzorgvuldige handelwijze, ook al is er geen misbruik
aangetoond. Dat daar zo snel mogelijk verbetering in moet worden gebracht,
'waardoor standaarden weer systematisch worden nageleefd', is voor hem de
belangrijkste conclusie van de onderzoeken die de afgelopen maanden werden
uitgevoerd.

Technische en organisatorische aanpassingen zijn volgens hem niet genoeg. Iedere
medewerker moet doordrongen zijn van het belang van de beveiliging en de regels
daarvoor als vanzelfsprekend naleven, aldus Wiebes.

De relatie met de externe medewerkers die gegevens hadden doorgestuurd is
beëindigd. De interne medewerkers en hun leidinggevenden die weet hadden van de
werkwijze, zijn ter verantwoording geroepen.

Verder is de fysieke toegang tot de afdeling Data & Analytics beperkt. Daarnaast
staan 'structurele oplossingen' op stapel om de afdeling beter in de gaten te
houden, gegevens anoniem te maken en data op te splitsen. Die moeten het komende
jaar hun beslag krijgen.

De data zelf zijn vernietigd. De betrokken belastingplichtigen worden niet
geïnformeerd omdat het onderzoek 'niet wijst op negatieve gevolgen' voor hen.

LOAD-DATE: October 3, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              17 of 200 DOCUMENTS



                                    NRC.NEXT

                                04 October 2017
                                  nn woensdag

Verlof verlost skilerares niet van de Belastingdienst

BYLINE: Joop Meijnen

SECTION: Economie; Blz. 2

LENGTH: 314 woorden

ABSTRACT

Deze rubriek belicht elke woensdag kwesties uit het bedrijfsleven waarover de
rechter zich onlangs uitsprak. Deze week Europees recht: seizoenarbeid en boetes
voor marktbederf.

Economie & Recht

Werknemers in de Europese Unie betalen inkomstenbelasting en premies
volksverzekeringen in het EU-land waar ze werken, het zogenoemde
werklandbeginsel. Als ze verschillende werkgevers in twee of meer EU-landen
hebben, dan betalen ze deze afdrachten in het land waar ze wonen
(woonlandbeginsel). Doel van deze Europese basisafspraak is om te voorkomen dat
werknemers onder meerdere nationale regelingen vallen waaruit complicaties
kunnen voortvloeien die hun vrije verkeer  belemmeren.

Maar hoe zit het met werknemers die hun werk in hun woonland tijdelijk
onderbreken om bij een werkgever in een ander EU-land in loondienst te treden?
Daarover kreeg een Nederlandse werknemer ruzie met de Belastingdienst. Ze was
met haar Nederlandse baas drie maanden onbetaald verlof overeengekomen in de
winter van 2008-2009. Daarna keerde ze terug in haar oude functie. In de
verlofperiode trad ze als skilerares in dienst van een Oostenrijkse firma. De
Belastingdienst sloeg haar aan voor haar Oostenrijkse seizoenarbeid, de
skilerares vocht dat aan. Hun conflict belandde bij de Hoge Raad, die het
voorlegde aan het Hof van Justitie van de EU.

Het geschil spitste zich toe op de vraag of de skilerares gedurende haar
verlofperiode verplicht verzekerd was op grond van de Nederlandse
socialeverzekeringswetten en daardoor ook premieplichtig in Nederland was. Het
Hof oordeelde vorige maand dat de skilerares moet worden beschouwd als iemand
die in twee lidstaten werkzaamheden in loondienst pleegt te verrichten en dat
derhalve gelet op het woonlandbeginsel de Nederlandse regels prevaleren. Haar
werk in Nederland was weliswaar onderbroken, maar haar arbeidsovereenkomst was
blijven voortbestaan.

LOAD-DATE: October 3, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2017 NRC Media B.V.
                              All Rights Reserved

                              18 of 200 DOCUMENTS



                                NRC Handelsblad

                                04 October 2017
                                  NH Woensdag

Verlof verlost skilerares niet van de Belastingdienst

BYLINE: Joop Meijnen

SECTION: Economie; Blz. 2

LENGTH: 314 woorden

ABSTRACT

Deze rubriek belicht elke woensdag kwesties uit het bedrijfsleven waarover de
rechter zich onlangs uitsprak. Deze week Europees recht: seizoenarbeid en boetes
voor marktbederf.

Economie & Recht

Werknemers in de Europese Unie betalen inkomstenbelasting en premies
volksverzekeringen in het EU-land waar ze werken, het zogenoemde
werklandbeginsel. Als ze verschillende werkgevers in twee of meer EU-landen
hebben, dan betalen ze deze afdrachten in het land waar ze wonen
(woonlandbeginsel). Doel van deze Europese basisafspraak is om te voorkomen dat
werknemers onder meerdere nationale regelingen vallen waaruit complicaties
kunnen voortvloeien die hun vrije verkeer  belemmeren.

Maar hoe zit het met werknemers die hun werk in hun woonland tijdelijk
onderbreken om bij een werkgever in een ander EU-land in loondienst te treden?
Daarover kreeg een Nederlandse werknemer ruzie met de Belastingdienst. Ze was
met haar Nederlandse baas drie maanden onbetaald verlof overeengekomen in de
winter van 2008-2009. Daarna keerde ze terug in haar oude functie. In de
verlofperiode trad ze als skilerares in dienst van een Oostenrijkse firma. De
Belastingdienst sloeg haar aan voor haar Oostenrijkse seizoenarbeid, de
skilerares vocht dat aan. Hun conflict belandde bij de Hoge Raad, die het
voorlegde aan het Hof van Justitie van de EU.

Het geschil spitste zich toe op de vraag of de skilerares gedurende haar
verlofperiode verplicht verzekerd was op grond van de Nederlandse
socialeverzekeringswetten en daardoor ook premieplichtig in Nederland was. Het
Hof oordeelde vorige maand dat de skilerares moet worden beschouwd als iemand
die in twee lidstaten werkzaamheden in loondienst pleegt te verrichten en dat
derhalve gelet op het woonlandbeginsel de Nederlandse regels prevaleren. Haar
werk in Nederland was weliswaar onderbroken, maar haar arbeidsovereenkomst was
blijven voortbestaan.

LOAD-DATE: October 4, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              19 of 200 DOCUMENTS



                                 de Volkskrant

                          14 september 2017 donderdag

Belastingdienst krijgt 75 miljoen extra

SECTION: Ten Eerste; Blz. 4

LENGTH: 200 woorden



HIGHLIGHT: Continuïteit inning


De Belastingdienst krijgt volgend jaar 75 miljoen euro extra om 'de continuïteit
van de belastinginning te waarborgen', melden bronnen in Den Haag. In de
begroting die het demissionaire kabinet komende Prinsjesdag presenteert, is de
75 miljoen als een buffer voor de dienst opgenomen. Die kan in 2018 een beroep
doen op het bedrag als het onderbrekingen vreest bij het innen van
belastinggeld. Zelf heeft de Belastingdienst in interne rapportages aangegeven
dat de continuïteit van de belastinginning niet altijd gegarandeerd kan worden.
Oorzaak is de slechte en verouderde staat van de computersystemen, bleek uit
documenten die de Volkskrant kreeg na een beroep op de Wet openbaarheid bestuur.
De fiscus werkt met circa zeshonderd ict-systemen die tegelijk moeten blijven
draaien en gekoppeld en vervangen dienen te worden. Veel van die systemen zijn
gebouwd om politiek Den Haag in de gelegenheid te stellen bepaalde doelgroepen
fiscaal te bedienen. Uit de documenten blijkt ook dat de Belastingdienst vreest
dat kennis over de huidige systemen steeds schaarser wordt, doordat de mensen
die ermee kunnen werken met pensioen gaan of ontslag hebben genomen.




Bekijk de oorspronkelijke pagina:

LOAD-DATE: 13 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              20 of 200 DOCUMENTS



                                     Trouw

                          14 september 2017 donderdag

Meer geld voor Belastingdienst

SECTION: Nederland; Blz. 8

LENGTH: 94 woorden


prinsjesdag

Om de inning van belastingen niet in gevaar te brengen, krijgt de
Belastingdienst volgend jaar 75 miljoen euro extra. Minister Dijsselbloem van
financiën liet eerder dit jaar al weten met geld over de brug te komen, mocht
dat nodig zijn. Haagse bronnen bevestigden het bericht van 'RTL Nieuws' dat het
kabinet de investering op Prinsjesdag bekendmaakt. De miljoenen zijn nodig omdat
er bij de reorganisatie van de fiscus te veel personeel is vertrokken en er
mankementen zijn in enkele automatiseringssystemen. ANp




Bekijk de oorspronkelijke pagina:

LOAD-DATE: 13 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              21 of 200 DOCUMENTS



                            Het Financieele Dagblad

                    7 september 2017 donderdag 12:00 AM GMT

Soms werpt de politieke chef van de Belastingdienst de handdoek in de ring

BYLINE: Laurens Berentsen

SECTION: ECONOMIE & POLITIEK; Blz. 8

LENGTH: 1141 woorden


Vier belastingconflicten waarin de fiscus naar de Hoge Raad wil, maar
staatssecretaris Wiebes anders beslist

Laurens Berentsen

Amsterdam

De eerste zeven maanden van dit jaar heeft staatssecretaris Eric Wiebes van
Financiën veertien keer geweigerd de straat over te steken om een ruzie tussen
belastingplichtigen en de fiscus door de Hoge Raad te laten beslechten - het
ministerie van Financiën en de hoogste beroepsinstantie in belastingzaken zijn
elkaars overburen aan het Haagse Korte Voorhout.

Voor rechtbanken en gerechtshoven vertegenwoordigt de belastinginspecteur de
overheid bij fiscale conflicten. Bij de Hoge Raad treedt formeel het ministerie
van Financiën in het krijt. Een enkele keer slaat de staatssecretaris het advies
van de Belastingdienst in de wind om door te procederen bij de overbuurman.

Als afsluiting van de zomerserie over belastingruzies vier zaken waarin
demissionair staatssecretaris Eric Wiebes de handdoek in de ring wierp voordat
de hoogste rechters hadden gesproken.

Ook zzp-aftrek voor echtgenote

Het is een bron van veel fiscale onenigheid: de zelfstandigenaftrek. Zo ook bij
het echtpaar dat samen een rietdekkersbedrijf heeft. Zij koopt het riet in,
maakt offertes en stuurt ingehuurde arbeidskrachten aan. Hij klimt op het dak om
het riet te leggen. Volgens de belastinginspecteur heeft hij in 2011 wél recht
op zelfstandigenaftrek, maar zij niet. Haar belastbare inkomen valt hierdoor €
7266 hoger uit en bedraagt opeens € 22.286.

Over het aantal uren dat de vrouw in het familiebedrijf steekt, bestaat geen
verschil van mening. Dat voldoet aan het criterium dat ten minste 1225 uren per
jaar aan de onderneming moeten worden besteed. Volgens de inspecteur heeft de
echtgenote in 2011 echter vooral ondersteunend werk verricht voor haar eega, op
een wijze die ongebruikelijk is voor twee personen die alleen zakelijk
samenwerken.

De rechtbank Noord-Nederland geeft de inspecteur gelijk. Maar in hoger beroep
oordeelt het gerechtshof Arnhem-Leeuwarden dat de samenwerking van het echtpaar
niet wezenlijk verschilt van hoe derden met elkaar samenwerken. Dus heeft ook de
echtgenote recht op de fiscale tegemoetkoming voor zelfstandige ondernemers.

De Belastingdienst wil de uitspraak aanvechten bij de Hoge Raad. Maar de
politieke chef van de dienst ziet ervan af. Volgens de staatssecretaris huldigt
het hof geen onjuiste rechtsopvatting en vloeit diens uitspraak voort uit een
andere waardering van feiten en omstandigheden. De Hoge Raad toetst die feiten
en omstandigheden niet op hun juistheid. Dat maakt de oversteek naar de overkant
van de weg bij voorbaat kansloos.

Inspecteur

Onredelijke schatting winst

Een bv verzuimt haar aangifte vennootschapsbelasting over 2012 in te leveren. De
belastinginspecteur slaat er een slag naar en gaat uit van € 1000 winst. Hij
verrekent die winst met eerder geleden verliezen. Los daarvan legt hij een
verzuimboete op van € 2460. Dan doet het bedrijf alsnog aangifte en voert het
een verlies in plaats van een winst op. De bv stapt naar de rechter als de
inspecteur de aangifte naast zich neerlegt.

Het bedrijf weet noch de rechtbank Arnhem noch het gerechtshof Arnhem-Leeuwarden
ervan te overtuigen dat het in 2012 verlies heeft geleden.

Maar anders dan de rechtbank stelt het hof dat dit geen vrijbrief is voor de
inspecteur om willekeurig een belastingaanslag vast te stellen. De inspecteur
heeft volgens het hof geen redelijke inschatting van de winst gemaakt. De
rechters schatten die op nul, ze schrappen de aanslag van de inspecteur en
verlagen de verzuimboete naar € 1000.

De staatssecretaris legt zich erbij neer, omdat hij weet dat de Hoge Raad de
schatting van het hof niet toetst.

effecten

Aandelenbonus te zwaar belast

Het gerechtshof Arnhem-Leeuwarden maakt volgens het ministerie van Financiën een
fout bij een werknemer die voorwaardelijke aandelen krijgt van zijn werkgever om
hem aan het bedrijf te binden. De steen des aanstoots is het moment waarop de
werknemer moet afrekenen met de fiscus.

Volgens het ministerie hanteert het hof het begrip 'uitoefenen' onjuist, terwijl
dit doorslaggevend is voor het tijdstip waarop een belastingschuld ontstaat bij
dit soort beloningen. Toch trekt de staatssecretaris cassatie bij de Hoge Raad
in. Bij nader inzien meent hij dat de foute interpretatie in dit geval niet tot
de verkeerde uitkomst leidt.

De zaak draait om een werknemer die in 2007 een aandelenpakket ter waarde van €
75.000 ontvangt waarover hij gedurende drie jaar in gelijke delen de beschikking
krijgt als hij bij zijn baas blijft.

De werknemer verkoopt de effecten in 2011 voor € 101.479. De fiscus mag de
opbrengst echter niet meetellen voor de inkomstenbelasting dat jaar, beslist het
hof in navolging van de rechtbank Arnhem. Ondanks een volgens hem onjuiste
wetsinterpretatie zegt de staatssecretaris zich hierin te kunnen vinden, omdat
de werknemer anders dan bij optierechten geen keuze heeft om zijn aandelen
volledig in bezit te krijgen.

Administratie

Verhuurder heeft boeken wél op orde

Volgens de Belastingdienst heeft een verhuurder van vastgoed in de jaren 2009
tot en met 2012 een potje gemaakt van zijn administratie. Een deugdelijke
kasadministratie ontbreekt en de administratie is niet vlot te controleren,
aldus de belastinginspecteur.

De verwijten treffen een onderneming die vijfhonderd woon- en bedrijfsruimten
verhuurt, verdeeld over ruim ­honderd panden.

De belastinginspecteur stelt een informatiebeschikking vast. Die stelt de
verhuurder in staat zijn zaakjes alsnog op orde te brengen, zodat hij kan
voldoen aan de administratieplicht en de inrichtingseisen van de fiscus. De
belastingplichtige is het niet eens met de inspecteur, maar vangt bot bij de
rechtbank Den Haag.

Het gerechtshof Den Haag honoreert zijn bezwaren wel. Volgens het hof zitten er
onvoldoende zwaarwichtige gebreken in de administratie van de vastgoedverhuurder
die een informatiebeschikking zouden rechtvaardigen.

De staatssecretaris vindt het oordeel van de rechtbank meer in de rede liggen.
Maar de uitspraak van het hof is voldoende gemotiveerd en gelet op de
bewijsmiddelen niet onbegrijpelijk. Van cassatie valt volgens Wiebes geen succes
te verwachten, dus ziet hij daarvan af.

In de clinch met de fiscus

Jaarlijks stappen duizenden belastingbetalers naar de rechter omdat zij het niet
eens zijn met een aanslag die een overheid heeft opgelegd. Vorig jaar waren dat
er een kleine 40.000, inclusief beroepszaken en cassaties. Het FD publiceerde
deze zomer een serie over procedures waarvan de betekenis verder reikt dan het
particuliere belang. fd.nl/belastingserie

Deel 1: De notaris en de overdrachtsbelasting

Deel 2: Efteling bestrijdt hoge btw op parkeren

Deel 3: Erfenis die je eeuwig achtervolgt

Deel 4: Douane wil van geen wijken weten

Deel 5: Leges volgens zaagtand tarief niet onredelijk

Deel 6: 1-1 in duel over extra belasting op transfer- bonus profvoetballers

LOAD-DATE: September 6, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              22 of 200 DOCUMENTS



                                 de Volkskrant

                            4 september 2017 maandag

Belastingdienst bewaarde kentekenfoto's

SECTION: Ten Eerste; Blz. 15

LENGTH: 209 woorden



HIGHLIGHT: Privacygevoelig


De Belastingdienst heeft tegen de regels jarenlang miljoenen privacygevoelige
kentekenfoto's bewaard. Dat blijkt uit documenten die op verzoek van persbureau
ANP zijn vrijgegeven. De fiscus kreeg de foto's van de politie. De
Belastingdienst bewaarde de foto's en de bijbehorende 'metadata' zoals plaats en
tijdstip om het privégebruik van auto's van de zaak te controleren. De
Belastingdienst erkent dat dat onterecht was. Inmiddels verzamelt de fiscus geen
kentekenfoto's meer voor dat doel, omdat de Hoge Raad in februari oordeelde dat
er geen wettelijke basis is om ze te gebruiken voor het aantonen van
privégebruik van leaseauto's. De Wet bescherming persoonsgegevens zegt dat data
niet langer mogen worden bewaard dan noodzakelijk. In interne memo's van de
Belastingdienst die het ANP kreeg, staat dat er 'geen schoning' was van de
miljoenen kentekenfoto's die de politie elke maand aan de fiscus ter beschikking
stelt. En: 'De fotogegevens en metadata zijn vanaf 2010 nog beschikbaar.' De
Hoge Raad repte in februari niet over het gebruik van camerabeelden om te
bepalen of autorijders en transportbedrijven hun motorrijtuigenbelasting
betalen. Daar gaat de Belastingdienst dan ook 'binnenkort' mee door.




Bekijk de oorspronkelijke pagina:

LOAD-DATE: 3 September 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              23 of 200 DOCUMENTS



                                 de Volkskrant

                           24 augustus 2017 donderdag

'Haal de politiek uit de Belastingdienst'

BYLINE: ROBERT GIEBELS, ALEXANDER LEEUW

SECTION: Ten Eerste; Blz. 2

LENGTH: 508 woorden



HIGHLIGHT: De problemen bij de Belastingdienst kunnen alleen worden verholpen
als apolitieke belastingspecialisten in het nieuwe kabinet verantwoordelijk
worden voor de dienst. Dit stellen de oud-staatssecretarissen van Financiën
Martin van Rooijen en Willem Vermeend.


Oud-staatssecretarissen doen oproep aan nieuw kabinet


De voormalige bewindspersonen verwoorden daarmee een diepgevoelde wens van een
groot deel van de belastingambtenaren, die van oordeel zijn dat de politiek de
Belastingdienst de afgelopen zestien jaar in zwaar weer heeft gebracht.



De Belastingdienst kampt onder meer met zwakke ict en een mislukte
vertrekregeling. De dienst gaat de laatste jaren gebukt onder het voortdurende
gesleutel door de politiek aan het stelsel, wat een bonte kerstboom van 213
aftrekposten en toeslagen heeft opgeleverd, en waarmee minstens 97 miljard euro
is gemoeid. Dat leidt tot grote uitvoeringsproblemen. Die zijn zo ernstig dat de
controleur van de rijksfinanciën, de Algemene Rekenkamer, en de Belastingdienst
zelf waarschuwen dat de belastinginning gevaar loopt.

Volgens Van Rooijen, zelf ooit belastinginspecteur en van 1973 tot 1977
staatssecretaris van Financiën en verantwoordelijk voor de Belastingdienst, zou
de dienst vanaf nu weer geleid moeten worden door bewindslieden die
vakinhoudelijk sterke belastingspecialisten zijn die alles ondergeschikt maken
aan ordentelijke belastinginning.

'Tot 2000 was elke staatssecretaris van Financiën zo'n specialist. Daarna werden
belastingen politieker en kwam de autonomie van de belastinginspecteur onder
druk te staan', aldus het huidige Tweede Kamerlid voor 50Plus,

Van Rooijens oproep sluit aan bij een pleidooi van de vorige informateur, Herman
Tjeenk Willink. Die stelde in juni, aan het eind van zijn formatieklus, vast dat
de politiek, kabinet en Kamer, geen enkele belangstelling tonen voor de
uitvoering van het beleid dat ze zelf initiëren. Hij riep het aanstaande nieuwe
kabinet op daar verandering in te brengen.

Een van de opvolgers van Van Rooijen, PvdA'er Willem Vermeend (staatssecretaris
van Financiën van 1994 tot 2000) vindt ook dat juist de bewindspersoon die over
de Belastingdienst gaat, een fiscaal specialist moet zijn. 'Want dat is de
moeilijkste en belangrijkste uitvoeringsorganisatie', stelt Vermeend. 'Een
staatssecretaris van Financiën zonder fiscale kennis krijgt het altijd moeilijk.
In de Kamer, in het kabinet en ook bij de Belastingdienst. Weet je op hoog
niveau niet waarover het gaat, dan kun je je makkelijk laten overbluffen.'

Belastingminister

Van Rooijen pleit tevens voor een minister van Belastingen - 'desnoods zonder
portefeuille' - die naast de minister van Financiën in de ministerraad de
belangen van de Belastingdienst verdedigt. Dit om te voorkomen dat andere
ministers met eigen maatregelen de fiscale kerstboom nog verder optuigen. 'Geen
veranderingen zolang de Belastingdienst die niet kan uitvoeren.'

Wat Vermeend betreft, is zo'n extra minister niet nodig. 'Ik ging altijd mee met
mijn minister Gerrit Zalm naar de ministerraad.' Van beoogd premier Mark Rutte
is bekend dat hij leiding wil geven aan zo min mogelijk ministers.

Vermeend is een van de architecten van het huidige, 16 jaar oude
belastingstelsel dat volgens politiek Den Haag dringend aan herziening toe is.




Bekijk de oorspronkelijke pagina:

LOAD-DATE: 23 August 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              24 of 200 DOCUMENTS



                                 de Volkskrant

                            18 augustus 2017 vrijdag

Belastingdienst ziet zelf: inning kan gevaar lopen

BYLINE: ALEXANDER LEEUW, ROBERT GIEBELS

SECTION: Ten Eerste; Blz. 2

LENGTH: 520 woorden



HIGHLIGHT: Enkele grote ict-systemen van de Belastingdienst vertonen zo veel
mankementen dat de belastinginning in gevaar kan komen. Dat meldt de dienst nu
ook zelf in een interne evaluatie. De Volkskrant kreeg het document na een
beroep op de Wet openbaarheid van bestuur. Daaruit blijkt ook dat de dienst met
zo'n zeshonderd verschillende ict-systemen werkt.


Intern onderzoek naar gebrekkige ict-systemen


ten eerste p8-9

De achilleshiel van de Belastingdienst

Eerder dit jaar concludeerden de Algemene Rekenkamer, de controleur van de
rijksfinanciën, en twee topambtenaren al dat het binnenhalen van belastinggeld
gevaar loopt door organisatorische problemen bij de Belastingdienst. De
Rekenkamer sprak van 'een bom onder de belastinginning'. De tweekoppige
Commissie onderzoek Belastingdienst gebruikte soortgelijke woorden: 'de
continuïteit van de inning van belasting' loopt gevaar, schreef zij.



In de interne evaluatie schrijft ook de Belastingdienst: 'De continuïteit van
het inningsproces is niet gegarandeerd.' De dienst stelt dat kennis over de
huidige, vaak oude systemen, in hoog tempo schaarser wordt, doordat de mensen
die ermee kunnen werken met pensioen gaan of ontslag hebben genomen. Een fors
deel van de systemen voldoet volgens de huidige normen niet meer, maar
belastingambtenaren moeten ermee blijven werken omdat vernieuwing uitblijft.

Zwakke ict vergroot de kans op verkeerd verzonden brieven, onjuiste aanslagen,
slepende navorderingen en onterechte foutmeldingen bij wie aangifte doet.
Daarbij gaat het om massale processen, soms gericht op miljoenen
belastingbetalers tegelijk waardoor een ogenschijnlijk klein ict-probleem grote
gevolgen kan hebben.

In een reactie wijst een woordvoerder van de Belastingdienst erop dat de dienst
doende is alle systemen te vernieuwen en efficiënter te maken. Dit moet leiden
tot een 750 miljoen euro hogere belastingopbrengst. In de interne evaluatie gaat
de Belastingdienst ervan uit dat in 2020 alle seinen op groen staan en alle
systemen werken.

Het Bureau ICT-Toetsing (BIT), een afdeling van het ministerie van Binnenlandse
Zaken die ict-projecten van de overheid onafhankelijk doorlicht, stelde in juni
dat het 'onwaarschijnlijk' is dat de Belastingdienst erin slaagt de
ict-problemen het hoofd te bieden.

Het BIT, in het leven geroepen nadat een parlementaire onderzoekscommissie had
vastgesteld dat grote ict-projecten van de overheid veelal mislukken, toetste de
ict-plannen van de Belastingdienst. De conclusie is dat de onderbouwing ervan
'onvoldoende is om de investeringen van vele tientallen miljoenen euro's te
rechtvaardigen'. Het is het BIT onduidelijk of alle ict-inspanningen van de
Belastingdienst leiden tot efficiëntere belastinginning.

Het toetsingsbureau stelt verder dat de ontwikkelaars van nieuwe
computerprogramma's niet communiceren met de belastingambtenaren die ermee
moeten werken. 'Terwijl dat juist essentieel is', zegt hoogleraar Dennis
Broeders van de Wetenschappelijke Raad voor het Regeringsbeleid. 'Als dat
contact er niet is, bestaat de kans dat de werkvloer zegt: wie heeft dit in
vredesnaam bedacht?'

Verantwoordelijk staatssecretaris Wiebes heeft zich de kritiek van het BIT
aangetrokken en herziet zijn plan. 'In zijn oude opzet was het te veel een
project van de top, getoetst en uitgewerkt door externen', schrijft hij aan de
Tweede Kamer. Om draagvlak te kweken heeft Wiebes de werkvloer om suggesties
voor een nieuw plan gevraagd.




Bekijk de oorspronkelijke pagina:

LOAD-DATE: 17 August 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              25 of 200 DOCUMENTS



                               Nederlands Dagblad

                            18 augustus 2017 vrijdag

Belastingdienst onderkent dat inning gevaar loopt

BYLINE: Robert Giebels en Alexander Leeuw / vk nd.nl/economie

SECTION: Blz. 16,17

LENGTH: 510 woorden



HIGHLIGHT: Enkele grote ict-systemen van de Belastingdienst vertonen zo veel
mankementen dat de belastinginning in gevaar kan komen. Dat meldt de dienst nu
ook zelf in een interne evaluatie.


Den Haag

De Volkskrant kreeg het document na een beroep op de Wet openbaarheid van
bestuur. Daaruit blijkt ook dat de dienst met zo'n zeshonderd verschillende
ict-systemen werkt.

Eerder dit jaar concludeerden de Algemene Rekenkamer, de controleur van de
rijksfinanciën, en twee topambtenaren al dat het binnenhalen van belastinggeld
gevaar loopt door organisatorische problemen bij de Belastingdienst. De
Rekenkamer sprak van 'een bom onder de belastinginning'. De tweekoppige
Commissie onderzoek Belastingdienst gebruikte soortgelijke woorden: 'de
continuïteit van de inning van belasting' loopt gevaar, schreef zij.

In de interne evaluatie schrijft ook de Belastingdienst: 'De continuïteit van
het inningsproces is niet gegarandeerd.' De dienst stelt dat kennis over de
huidige, vaak oude systemen, in hoog tempo schaarser wordt, doordat de mensen
die ermee kunnen werken met pensioen gaan of ontslag hebben genomen. Een fors
deel van de systemen voldoet volgens de huidige normen niet meer, maar
belastingambtenaren moeten ermee blijven werken omdat vernieuwing uitblijft.

massale processen

Zwakke ict vergroot de kans op verkeerd verzonden brieven, onjuiste aanslagen,
slepende navorderingen en onterechte foutmeldingen bij wie aangifte doet.
Daarbij gaat het om massale processen, soms gericht op miljoenen
belastingbetalers tegelijk waardoor een ogenschijnlijk klein ict-probleem grote
gevolgen kan hebben.

In een reactie wijst een woordvoerder van de Belastingdienst erop dat de dienst
doende is alle systemen te vernieuwen en efficiënter te maken. Dit moet leiden
tot een 750 miljoen euro hogere belastingopbrengst. In de interne evaluatie gaat
de Belastingdienst ervan uit dat in 2020 alle seinen op groen staan en alle
systemen werken.

onwaarschijnlijk

Het Bureau ICT-Toetsing (BIT), een afdeling van het ministerie van Binnenlandse
Zaken die ict-projecten van de overheid onafhankelijk doorlicht, stelde in juni
dat het 'onwaarschijnlijk' is dat de Belastingdienst erin slaagt de
ict-problemen het hoofd te bieden.

Het BIT, in het leven geroepen nadat een parlementaire onderzoekscommissie had
vastgesteld dat grote ict-projecten van de overheid veelal mislukken, toetste de
ict-plannen van de Belastingdienst. De conclusie is dat de onderbouwing ervan
'onvoldoende is om de investeringen van vele tientallen miljoenen euro's te
rechtvaardigen'. Het is het BIT onduidelijk of alle ict-inspanningen van de
Belastingdienst leiden tot efficiëntere belastinginning.

Het toetsingsbureau stelt verder dat de ontwikkelaars van nieuwe
computerprogramma's niet communiceren met de belastingambtenaren die ermee
moeten werken. 'Terwijl dat juist essentieel is', zegt hoogleraar Dennis
Broeders van de Wetenschappelijke Raad voor het Regeringsbeleid. 'Als dat
contact er niet is, bestaat de kans dat de werkvloer zegt: wie heeft dit in
vredesnaam bedacht?'

Verantwoordelijk staatssecretaris Wiebes heeft zich de kritiek van het BIT
aangetrokken en herziet zijn plan.  Om draagvlak te kweken heeft Wiebes de
werkvloer om suggesties voor een nieuw plan gevraagd.


LOAD-DATE: 17 August 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2017 Nederlands Dagblad B.V.
                              All Rights Reserved

                              26 of 200 DOCUMENTS



                                 de Volkskrant

                            9 augustus 2017 woensdag

Belastingdienst stopt ten onrechte toeslagen

BYLINE: ROBERT GIEBELS, ALEXANDER LEEUW

SECTION: Ten Eerste; Blz. 1

LENGTH: 584 woorden



HIGHLIGHT: Duizenden gezinnen zijn in financiële problemen gekomen doordat de
Belastingdienst - ten onrechte - hun toeslag heeft stopgezet. Dit blijkt uit
onderzoek van de Nationale ombudsman. Hij vindt dat de fiscus de getroffen
ouders tegemoet moet komen in het ondervonden leed.


Ombudsman bepleit smartegeld voor getroffen gezinnen


De Belastingdienst handelde 'te hard en zonder enig oog' voor de gevolgen, aldus
ombudsman Reinier van Zutphen. Het gaat om families die recht hadden op de
kinderopvangtoeslag en het kindgebonden budget. De Belastingdienst hield zich
niet aan wettelijke beslistermijnen, schoot 'ernstig tekort' in de behandeling
van bezwaarschriften en hield te weinig rekening met de grote nadelige
financiële gevolgen voor de getroffen families.



In Nederland hebben 6,8 miljoen huishoudens te maken met de afdeling van de
Belastingdient die huurtoeslag, zorgtoeslag, kinderopvangtoeslag en kindgebonden
budget uitkeert. Sinds de invoering van de eerste toeslagen in 2006 worstelt de
Belastingdienst ermee. De organisatie is vooral toegerust op het innen van geld
en niet op het uitdelen ervan. Bovendien kreeg de dienst van de politiek de
opdracht de toeslagen eerst uit te keren, en pas daarna te beoordelen of dat wel
juist is.

Van Zutphen deed onderzoek naar 3.745 gezinnen bij wie in maart 2015 het
kindgebonden budget plots werd stopgezet vanwege vermoedens van misbruik.
Uiteindelijk bleek 75 procent van de toeslagen onterecht ingetrokken. Ze werden
alsnog uitgekeerd. 'De Belastingdienst lijkt niet te beseffen dat die gezinnen
de schulden in worden geduwd', aldus Van Zutphen, die de werkwijze ondermaats
vindt. 'Misbruik opsporen en bestrijden is noodzakelijk, maar nu heeft de
Belastingdienst een veel te rigoureuze aanpak gekozen.'

In september 2014 werd bij 232 gezinnen de kinderopvangtoeslag stopgezet omdat
de fiscus fraude vermoedde. Een groot deel maakte bezwaar. Bij vier op de tien
duurde de behandeling daarvan anderhalf jaar langer dan wettelijk is toegestaan.


Van alle bezwaren is inmiddels de helft gegrond verklaard, blijkt uit het
rapport van de ombudsman. Er lopen nog zestig tot zeventig beroepszaken. 'De
Belastingdienst moet oog hebben voor het burgerperspectief. In deze zaak
verdienen de getroffen gezinnen compensatie', aldus Van Zutphen.

Hij denkt aan smartegeld of ruimhartige beoordeling bij de lopende beroepszaken.
De Belastingdienst wil niet reageren op die oproep. Een verzoek tot
schadevergoeding zal 'volgens de geldende regels worden afgehandeld'.

De fiscus erkent wel dat de stopzettingen onvoldoende zorgvuldig hebben
plaatsgevonden. Daarom is de werkwijze een jaar geleden aangepast. Daarbij
worden de gegevens van toeslaggerechtigden opgevraagd voordat de toeslagen
worden stopgezet.

Bij ruim de helft van de toeslagen die de Belastingsdienst uitkeert is het
overgemaakte bedrag onjuist. De fiscus moet dan geld bijleggen, of de ontvanger
moet een deel terugbetalen, wat beide partijen voor complicaties stelt.

Jaarlijks wordt 12 miljard aan toeslagen toegekend. Daarvan moet 15 procent weer
worden terugbetaald. Uit documenten die na een beroep op de Wet openbaarheid van
bestuur door de Belastingdienst zijn geopenbaard blijkt dat van de 121 miljard
aan toeslagen die sinds 2006 zijn uitgekeerd ruim 20 miljard moest worden
teruggestort.

Leo Stevens, emeritus hoogleraar fiscale economie, vindt dat het
toeslagensysteem moet worden herzien. 'Effecten waarvan elk zinnig mens zou
zeggen: dit is niet rechtvaardig, moet je uit het systeem slopen. En de
uitvoeringsinstantie moet de moeilijke en ingrijpende regels met correct
inlevingsvermogen uitvoeren. Dat is lastig, want de maatschappij reageert
kritisch als de controle te oppervlakkig is, maar eveneens als die te streng
is.'




Bekijk de oorspronkelijke pagina:

LOAD-DATE: 8 August 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              27 of 200 DOCUMENTS



                                NRC Handelsblad

                                 09 August 2017
                                  NH Woensdag

Belastingdienst Ombudsman hekelt harde en 'ongenuanceerde' aanpak door fiscus na
directe stopzetting van kinderopvangtoeslag

SECTION: Economie; Blz. 6

LENGTH: 255 woorden

DATELINE: Amsterdam.


De Belastingdienst heeft 232 gezinnen die kinderopvangtoeslag kregen onevenredig
hard aangepakt door de toeslag per direct stop te zetten. Dat concludeert de
Nationale Ombudsman in een woensdag verschenen rapport.

De Belastingdienst vermoedde in 2014 misbruik van de regeling, maar volgens de
Ombudsman hield de dienst onvoldoende rekening met de ernstige gevolgen voor de
groep ouders, terwijl misbruik in de meeste gevallen niet vaststond.

„De Belastingdienst heeft de ouders door deze ongenuanceerde aanpak in een
onmogelijke positie, grote financiële problemen en langdurige onzekerheid
gebracht", concludeert Ombudsman Reinier van Zutphen. Niet alleen werd de
toeslag direct stopgezet, ook werden ontvangen toeslagen van voorgaande jaren
teruggevraagd.

Inmiddels is duidelijk dat er in lang niet alle gevallen sprake was van misbruik
van de kinderopvangtoeslag. Bijna alle bezwaren zijn behandeld en 51 procent van
de bezwaren is gegrond verklaard. Volgens de Ombudsman waren alle 232
betrokkenen „op voorhand al schuldig verklaard door de kinderopvangtoeslag stop
te zetten". Van Zutphen wil naast een financiële tegemoetkoming ook dat de
Belastingdienst excuses maakt aan de getroffen ouders.

De Belastingdienst zegt in een reactie de overlast die mensen hebben ondervonden
te betreuren. Tevens zegt de dienst zich in de conclusies te herkennen. De
problemen  zouden door een andere werkwijze nu niet meer voorkomen. Nu worden
gegevens eerst opgevraagd voordat de toeslagen worden stopgezet. Pas daarna
volgt een besluit. (NRC)

LOAD-DATE: August 9, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              28 of 200 DOCUMENTS



                            Het Financieele Dagblad

                       22 juli 2017 zaterdag 12:00 AM GMT

Telers uit Brabant en Limburg tilden de Belastingdienst voor miljoenen

SECTION: IN HET NIEUWS; Blz. 2

LENGTH: 103 woorden


Amsterdam Zestien Brabantse en Limburgse tuinbouwbedrijven hebben tussen 2006 en
2010 op grote schaal belasting ontdoken. Met de belastingfraude is een
totaalbedrag gemoeid van € 25 mln.

Door deel te nemen aan een schijnconstructie hielden de ondernemers winst uit de
boeken. De winst en de (arbeids)kosten van personeel werden op deze wijze
gedrukt. Daardoor betaalden de tuinbouwbedrijven ook minder belasting.

De zestien tuinbouwbedrijven hebben een door het Openbaar Ministerie aangeboden
trans­actie geaccepteerd. Dat betekent dat er geen vervolging meer plaatsvindt
als ze een boete betalen of werkstraf ­voltooien. fd

LOAD-DATE: July 21, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              29 of 200 DOCUMENTS



                                    NRC.NEXT

                                  06 July 2017
                                  nn donderda

Belastingdruk Wiebes ontkent onderhandelingen tussen Israëlisch bedrijf en
Belastingdienst

SECTION: Economie; Blz. 2

LENGTH: 311 woorden

DATELINE: Amsterdam.


Staatssecretaris Eric Wiebes (VVD, Financiën) benadrukte woensdagavond in de
Tweede Kamer dat er „niet te onderhandelen" valt met de Nederlandse
belastingdienst. Hij was naar de Kamer geroepen naar aanleiding van publicaties
in NRC over de fiscale deal die het Israëlische chemiebedrijf ICL in 2014 sloot
met de Nederlandse fiscus. Die deal was zo aantrekkelijk dat ICL besloot haar
Europese hoofdkantoor in Amsterdam te vestigen - en niet in Zwitserland, dat ook
in de race was als vestigingslocatie.

In een warrig debat erkende Wiebes dat er weliswaar sprake was van
„grondslagversmallers" en andere „instrumenten" - afspraken over aftrekposten of
specifieke innovaties waardoor de effectieve belastingdruk omlaag gaat - maar
dat er geen fiscale handjeklap mogelijk was voor multinationals.

De NFIA, de dienst die buitenlandse bedrijven naar Nederland probeert te halen,
weet niets van dit soort specifieke afspraken met de Belastingdienst
('rulings'), zei Wiebes. „Ze zijn fantastisch bezig, maar van rulings weten ze
helemaal niets. Daar zijn ze niet bij." Dat de NFIA tegenover ICL hoog opgaf
over de mogelijkheden tot „onderhandelen"  met de fiscus, noemt hij „ongelukkig
taalgebruik".

Eén van de twee Nederlandse fiscalisten die nauw betrokken was bij de
onderhandelingen, Karim Aachboun (oud-KPMG Meijburg), zegt in een reactie dat
„het ministerie van Economische Zaken en premier Mark Rutte uitstekend lobbywerk
hebben verricht". Samen met zijn collega Ad Aerts bedacht Aachboun een plan om
ICL over de streep te trekken, toen het bleef twijfelen tussen Nederland en
Zwitserland. Cruciaal was een verbeterd fiscaal aanbod vlak voordat ICL de knoop
doorhakte, blijkt uit onderzoek van NRC.

Aachboun zegt dat hij niet op detailvragen in mag gaan, maar dat hij trots is
dat hij "een bijdrage heeft kunnen leveren die van belang is voor onze
Nederlandse economie."

LOAD-DATE: July 5, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2017 NRC Media B.V.
                              All Rights Reserved

                              30 of 200 DOCUMENTS



                                NRC Handelsblad

                                  06 July 2017
                                  NH donderda

Belastingdruk Wiebes ontkent onderhandelingen tussen Israëlisch bedrijf en
Belastingdienst

SECTION: Economie; Blz. 2

LENGTH: 311 woorden

DATELINE: Amsterdam.


Staatssecretaris Eric Wiebes (VVD, Financiën) benadrukte woensdagavond in de
Tweede Kamer dat er „niet te onderhandelen" valt met de Nederlandse
belastingdienst. Hij was naar de Kamer geroepen naar aanleiding van publicaties
in NRC over de fiscale deal die het Israëlische chemiebedrijf ICL in 2014 sloot
met de Nederlandse fiscus. Die deal was zo aantrekkelijk dat ICL besloot haar
Europese hoofdkantoor in Amsterdam te vestigen - en niet in Zwitserland, dat ook
in de race was als vestigingslocatie.

In een warrig debat erkende Wiebes dat er weliswaar sprake was van
„grondslagversmallers" en andere „instrumenten" - afspraken over aftrekposten of
specifieke innovaties waardoor de effectieve belastingdruk omlaag gaat - maar
dat er geen fiscale handjeklap mogelijk was voor multinationals.

De NFIA, de dienst die buitenlandse bedrijven naar Nederland probeert te halen,
weet niets van dit soort specifieke afspraken met de Belastingdienst
('rulings'), zei Wiebes. „Ze zijn fantastisch bezig, maar van rulings weten ze
helemaal niets. Daar zijn ze niet bij." Dat de NFIA tegenover ICL hoog opgaf
over de mogelijkheden tot „onderhandelen"  met de fiscus, noemt hij „ongelukkig
taalgebruik".

Eén van de twee Nederlandse fiscalisten die nauw betrokken was bij de
onderhandelingen, Karim Aachboun (oud-KPMG Meijburg), zegt in een reactie dat
„het ministerie van Economische Zaken en premier Mark Rutte uitstekend lobbywerk
hebben verricht". Samen met zijn collega Ad Aerts bedacht Aachboun een plan om
ICL over de streep te trekken, toen het bleef twijfelen tussen Nederland en
Zwitserland. Cruciaal was een verbeterd fiscaal aanbod vlak voordat ICL de knoop
doorhakte, blijkt uit onderzoek van NRC.

Aachboun zegt dat hij niet op detailvragen in mag gaan, maar dat hij trots is
dat hij "een bijdrage heeft kunnen leveren die van belang is voor onze
Nederlandse economie."

LOAD-DATE: July 6, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              31 of 200 DOCUMENTS



                            Het Financieele Dagblad

                        3 juli 2017 maandag 12:00 AM GMT

Digitale omwenteling Belastingdienst staat nog in de kinderschoenen

BYLINE: Laurens Berentsen

SECTION: ECONOMIE & POLITIEK; Blz. 6

LENGTH: 708 woorden


Alleen bij verwerking inkomstenbelasting loopt Nederland voorop

Laurens Berentsen

Amsterdam

De vooringevulde aangifte voor de inkomstenbelasting is slechts het begin van de
digitale revolutie die Nederland fiscaal te wachten staat. In landen zoals
Mexico en Brazilië volgt de fiscus zakelijke transacties op de voet en
analyseren softwareprogramma's de zo verkregen gegevens. Het gevolg is dat
bedrijven hun belastingen beter betalen.

Data en data-analyse is hét onderwerp in de internationale wereld van
belastingdiensten. De gevolgen zijn verreikend, zegt belastingadviseur en
partner Martin Rabenort van adviesorganisatie EY, zowel voor de fiscus als voor
belastingbetalers, zeker als dat bedrijven en instellingen zijn. Niet iedereen
zal daar blij mee zijn, maar de omwenteling laat zich niet tegenhouden, stelt de
fiscalist.

De Vaste Kamercommissie voor Financiën houdt morgen een rondetafelgesprek met
deskundigen over data en data-analyse. De bijeenkomst is bedoeld als
voorbereiding op een actualisering van de investeringsagenda voor de
Belastingdienst die demissionair staatssecretaris Eric Wiebes van Financiën
binnenkort naar de Tweede Kamer stuurt.

Met de inkomstenbelasting bevindt Nederland zich op het hoogste niveau dat EY
onderscheidt om aan te geven hoe ver belastingdiensten zijn met hun
digitalisering. Op dat niveau gebruikt de fiscus aangeleverde gegevens om de
belasting vast te stellen zonder dat daar aangifteformulieren aan te pas komen
en krijgen belastingbetalers beperkt de tijd om de aanslag te controleren.

Bij andere belastingsoorten doet zich in Nederland de wet van de remmende
voorsprong voor, zegt Rabenort, net als in Duitsland bijvoorbeeld en in de
Verenigde Staten. 'Die landen hebben eind vorige eeuw veel geïnvesteerd in
informatie­technologie en hebben al lang een volwassen belastingdienst. Dat
maakt digitalisering lastiger dan wanneer er nog nauwelijks een systeem is.'

Dat geldt niet voor Latijns-Amerikaanse landen zoals Mexico en sommige
Zuid-Europese landen, die bovendien kampen met een omvangrijke zwarte economie.
Tegelijkertijd digitaliseren Aziatische landen hun fiscale diensten in rap
tempo, omdat zij de beste leerling in de klas willen zijn als het over IT gaat.

Naast de inkomstenbelasting beperkt de digitalisering in ­Nederland zich echter
hoofdzakelijk tot elektronische formulieren waarmee periodiek omzetbelasting
wordt teruggevraagd en jaarlijkse aangiften worden gedaan voor bijvoorbeeld
loon- en winstbelasting.

In Mexico daarentegen doen bedrijven sinds kort maandelijks digitaal aangifte,
vergezeld van andere data, zoals facturen of voorlopige balansen, om die te
onderbouwen. Wat volgt is ­automatische analyse en controle, door aangeleverde
gegevens onderling te vergelijken en met andere data waarover de belastingdienst
beschikt. Het resultaat is dat de fiscus dicht op de transacties zit waaruit
belastingverplichtingen voortvloeien, zegt Rabenort, zowel in de tijd als wat
betreft onderliggende data.

Het voordeel voor bedrijven is dat zij snel zekerheid hebben over hoeveel
belasting zij moeten betalen. Als uit een analyse bijvoorbeeld blijkt dat een
bedrijf de verkeerde code gebruikt voor geïmporteerde goederen, kan dat meteen
worden hersteld waardoor het bedrijf geen te lage of te hoge invoerrechten
betaalt. In het traditionele systeem kunnen correcties jaren op zich laten
wachten.

De digitale fiscale revolutie levert echter niet alleen voordelen op voor het
bedrijfsleven, aldus Rabenort. De ervaring leert dat de belastingopbrengst voor
de overheid toeneemt. Bovendien moeten bedrijven hun organisatie aanpassen en
investeren in IT om aan te sluiten bij de systemen van de digitale fiscus. Als
dat achterwege blijft, zullen aangeleverde data en aangiften eerder leiden tot
vragen en correcties van de kant van de belastingdienst die bedrijven niet
bijtijds kunnen weerleggen. Dat kan resulteren in een hogere belastingdruk.

Digitale belastingautoriteiten kunnen snel reageren, doordat bedrijven en
instellingen als het ware doorlopend belasting- aangifte doen.

Dat biedt volgens Martin Rabenort van EY een goede mogelijkheid om
carrouselfraude met de teruggave van btw te bestrijden. De plegers hiervan
profiteren ervan dat de fiscus bijna altijd achter de feiten aanloopt.

LOAD-DATE: July 2, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              32 of 200 DOCUMENTS



                             Reformatorisch Dagblad

                              3 juli 2017 maandag

,,Digibeet dupe van lakse Belastingdienst"

BYLINE: Redactie binnenland

SECTION: Binnenland; Blz. 4

LENGTH: 422 woorden


SCHERPENZEEL. De Belastingdienst houdt zich maar half aan de toezegging om in
uitzonderlijke gevallen schriftelijk te blijven corresponderen met
belastingplichtigen over hun toeslagen.

Dat zegt boekhouder W. A. van de Lagemaat uit Scherpenzeel, die daarover een
klacht heeft ingediend bij de Nationale Ombudsman.

De ombudsman heeft de ontvangst van de klacht bevestigd. Van de Lagemaat, die
een eigen administratiekantoor heeft, neemt het op voor digibeten die nog niet
in staat zijn om veilig met de computer om te gaan.

Enkele jaren geleden lanceerde de fiscus de digitale berichtenbox
http://mijnoverheid.nl. Vorig jaar liet de dienst weten het versturen van blauwe
enveloppen geleidelijk aan te willen afbouwen. Beschikkingen over bijvoorbeeld
zorgtoeslagen zouden alleen nog digitaal worden verstuurd.

Na protesten vanuit de Tweede Kamer koos de fiscus alsnog voor een
coulancebeleid. Wie aangaf echt niet digitaal te kunnen of willen communiceren,
zou worden ontzien. ,,Deze burgers zouden een papieren kopie ontvangen voor
ieder bericht dat door de Belastingdienst naar de berichtenbox wordt gestuurd",
aldus Van de Lagemaat desgevraagd.

Zo ontving een van zijn cliënten op 2 september vorig jaar een keurige brief
over de definitief berekende zorgtoeslag over 2015. De inhoud? De fiscus meldde
de hoogte van het bedrag en voegde daaraan toe: ,,Onder "Mijn toeslagen" op
http://toeslagen.nl ziet u de gegevens waarmee wij uw toeslagen hebben berekend.
U vindt deze specificatie onder het tabblad "Mijn beschikkingen"."

,,Het coulancebeleid is dus een wassen neus", concludeert Van de Lagemaat.
,,Burgers die de gegevens willen verifiëren, worden zo alsnog het web
opgestuurd."

Drieënhalve maand nadat de administrateur namens zijn cliënt protest aantekende
bij de dienst volgde een reactie. Volgens de fiscus werd ook op de oude,
papieren beschikking uitsluitend de hoogte van de toeslag vermeld en moesten
burgers nadere gegevens zelf opzoeken via "Mijn Toeslagen". Kortom, er verandert
niets.

,,Een leugentje om bestwil", zegt Van de Lagemaat verontwaardigd. ,,Op de
voorlopige beschikking stond inderdaad alleen een bedrag, maar de definitieve
werd op papier wel degelijk voorzien van een toelichting.

Waarom hij aan de bel trekt bij de Nationale Ombudsman? Van de Lagemaat: ,,Over
digibeten die cliënt zijn bij ons maak ik me geen zorgen. Die helpen wij wel
verder als ze bij ons aankloppen. Mij gaat het om alle ouderen die nog niet
digitaal zijn en van het kastje naar de muur gestuurd worden. Dit moet worden
rechtgezet."

LOAD-DATE: 3 July 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2017 Reformatorisch Dagblad
                              All Rights Reserved

                              33 of 200 DOCUMENTS



                                     Trouw

                              3 juli 2017 maandag

Privégegevens waren niet veilig bij Belastingdienst

BYLINE: KRISTEL VAN TEEFFELEN, REDACTIE BINNENLAND

SECTION: Nederland; Blz. 9

LENGTH: 350 woorden



HIGHLIGHT: data-analyses - Een jonge afdeling van de dienst moest
belastingfraude detecteren. Daarbij werden privacyregels geschonden.


Bij de Belastingdienst is in een jaar tijd zeker tien keer ongeoorloofd
omgesprongen met privégegevens van belastingbetalers.

Een eerste onderzoek naar het handelen van de afdeling Data&Analyse heeft
uitgewezen dat bijvoorbeeld zonder reden gegevens van personen via de mail naar
een adres buiten de Belastingdienst zijn gestuurd. Daarvan is inmiddels aangifte
gedaan, aldus staatssecretaris van financiën Eric Wiebes in een brief aan de
Tweede Kamer.



De kwestie is precair omdat de Belastingdienst over grote hoeveelheden
privacygevoelige informatie van alle Nederlanders beschikt, zoals gegevens over
inkomen, omzet van bedrijven, en ontvangen toeslagen. Of zoals de organisatie
het zelf omschrijft op de website waar het data-analisten probeert te werven:
"Met bijna 17 miljoen inwoners in Nederland kun je je voorstellen dat 'big data'
bij de Belastingdienst bijna een understatement is."

De afdeling waar het mis ging, Data&Analyse, heeft als taak analyses uit te
voeren op al die gegevens. Bijvoorbeeld om zo fraude te detecteren. Het is een
jonge en snel groeiende afdeling binnen de Belastingdienst. In tegenstelling tot
wat staatssecretaris Wiebes eerder tijdens een debat in de Tweede Kamer
beweerde, werd het doen en laten van de medewerkers van deze afdeling niet
actief gemonitord. Dat had volgens de eigen richtlijnen wel moeten gebeuren,
aldus Wiebes. Afwijkend gedrag van een medewerker had dan op tijd gedetecteerd
kunnen worden. Er werd alleen vastgelegd wat medewerkers deden in de technische
systemen. Op basis van onderzoek naar die gegevens tussen februari 2016 en
februari 2017 kwamen tien gevallen van datamisbruik naar voren. Wiebes noemt dat
onacceptabel. "De belastingbetaler moet ervan kunnen uitgaan dat zijn gegevens
bij de Belastingdienst veilig zijn."

Het onderzoek naar de afdeling gaat verder. Er komen bewustzijncampagnes en er
wordtgewerkt aan een betere beveiliging van de gegevens. Maar dat proces kost
tijd, erkent Wiebes.

Staatssecretaris Wiebes noemt het verzenden van de mails naar buiten
onacceptabel en doet aangifte




Bekijk de oorspronkelijke pagina:

LOAD-DATE: 2 July 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              34 of 200 DOCUMENTS



                            Het Financieele Dagblad

                       1 juli 2017 zaterdag 12:00 AM GMT

In relatietherapie met de Belastingdienst

SECTION: WERK & GELD; Blz. 12

LENGTH: 1413 woorden


Ruzie met de belastinginspecteur? Een gang naar de rechter kost tijd en geld.
Maar zonder verzet aan het kortste eind trekken is ook niet bevredigend.
Misschien is mediation een oplossing.

De belastingbetaler

De belastingplichtige die nooit een fiscaal conflict had, heeft slapeloze
nachten.

De inspecteur

De Belastingdienst heeft veel vaker geschillen en is een 'repeat player'.

'Een fiscaal conflict kan zomaar ontstaan', zegt Arnaud Booij, fiscaal advocaat
bij Booij Bikkers in Haarlem. Hij vertelt over een man die zich huilend bij zijn
kantoor meldde. De man heeft al jaren een conflict met de Belastingdienst. Hij
is ervan overtuigd dat de belastinginspecteur ruim tien jaar geleden een
bepaalde toezegging heeft gedaan. De belastingaanslagen die hij sindsdien heeft
gekregen, zijn volgens hem onterecht. 'Op basis van die toezegging zouden ze
lager moeten zijn. Maar ieder jaar komt er weer zo'n hoge aanslag. En ieder jaar
maakt deze man bezwaar.' Een oplossing is niet in zicht. Booij: 'Het is
welles-nietes. De Belastingdienst zegt dat die toezegging nooit gedaan is. En
het is al zo lang geleden dat de ambtenaren die er destijds bij betrokken waren
er nu niet meer werken.' De man is radeloos. 'Vraag mediation', was Booijs
advies.

Hoe het afloopt is nog niet duidelijk. De Belastingdienst heeft ingestemd met de
mediation, maar het traject moet nog beginnen. Wat zou er kunnen gebeuren? 'De
uitkomst kan zijn dat de toezegging niet gedaan is en dan heeft de
Belastingdienst gelijk. Een andere mogelijkheid is dat tijdens de mediation
erkend wordt dat er onzekerheid bestaat over de toezegging. Je kunt berekenen
wat de hoogte van de belastingaanslagen zou zijn als die toezegging wel gedaan
was. Als er onzekerheid is over de feiten, mag de Belastingdienst een
vaststellingsovereenkomst sluiten', aldus Booij. In dat geval zou de
belastingaanslag die de man moet betalen lager uitvallen. Maar zo hoeft het niet
te gaan. 'Het belangrijkste is dat er naar hem geluisterd wordt, dat hij zijn
verhaal kan doen en dat er eindelijk duidelijkheid komt.'

Mediation is een vorm van conflictbemiddeling waarbij een neutrale mediator de
communicatie en onderhandelingen tussen de partijen begeleidt. Het doel is om
tot een oplossing te komen die voor beide partijen optimaal is. Mediation wordt
in juridische zaken al sinds de jaren negentig van de vorige eeuw toegepast.
Aanvankelijk in het familierecht. Juist daar is het belangrijk dat partijen niet
de hakken in het zand zetten en niet elkaar het licht in de ogen niet meer
gunnen. Zeker bij echtscheidingen waar kinderen bij betrokken zijn, is het zaak
dat de ouders samen door één deur kunnen. Maar ook in rechtsgebieden waar de
verhoudingen niet persoonlijk zijn en waar de wet- en regelgeving vaak zwart-wit
is, wordt mediation veel toegepast. In het bestuursrecht bijvoorbeeld, tussen
een gemeente en een inwoner die de WOZ-beschikking voor zijn huis onredelijk
hoog vindt. Of in het belastingrecht. Het gaat dan niet om de regels, maar om de
bejegening. In juni kwamen belastingadviseurs, fiscaal advocaten en medewerkers
van de Belastingdienst en de rechterlijke macht bij elkaar op een
lus­trumcongres van de Vereniging voor Fiscale Mediation (VFM). Booij, die
voorzitter is van de VFM, zegt dat conflicten tussen burgers en de
Belastingdienst extra lastig zijn, doordat de partijen zo ongelijk zijn. 'De
Belastingdienst is een "repeat player"', zegt Booij. Maar de belastingbetaler
die nooit eerder een fiscaal conflict had, heeft slapeloze nachten.

Geschillen tussen grotere bedrijven en de Belastingdienst of tussen
belastingadviseurs en de Belastingdienst komen natuurlijk ook voor. Adviseurs
kunnen zich ergeren aan een belastinginspecteur 'die hoog te paard zit en zich
moreel superieur voelt en dat al te nadrukkelijk uitdraagt', zegt Henk Koller,
tot voor kort belastingadviseur bij Deloitte en toekomstig directeur van de
Nederlandse Orde van Belastingadviseurs (NOB). 'Maar dat zijn geschillen tussen
professionele partijen. De verhoudingen zijn zakelijk. Al is het ook dan
wenselijk om er een paar andere ogen bij te halen wanneer je elkaar onredelijk
vindt en weet dat je er samen niet uit komt.' Geregeld vragen belastingadviseurs
of de ondernemingen waarvoor zij werken om mediation. Ook komt het voor dat de
belastingrechter oordeelt dat de partijen hun geschil via mediation moeten
proberen op te lossen. Volgens de VFM gebeurt dit met name wanneer de rechter
het idee heeft dat met een uitspraak de achterliggende problemen nog niet zijn
opgelost.

Mediation in belastingzaken is misschien wel bij uitstek geschikt voor burgers
en kleine ondernemers, vindt Erik Biesemaat, belastinginspecteur en tevens een
van de mediators van de Belastingdienst. 'Daar spelen emoties vaak een grote
rol. Het is al snel persoonlijk.' Mediation kan de angel eruit halen, zodat
partijen weer neutraal naar de feiten kunnen kijken. Hij vertelt over iemand die
nog niet zo lang bezig was als ondernemer. Voor deze man was het belangrijk dat
de Belastingdienst hem fiscaal als ondernemer beschouwde. Dan zou hij in
aanmerking komen voor belastingvoordelen voor ondernemers, zoals startersaftrek
en zelfstandigenaftrek. Daardoor zou hij minder inkomstenbelasting hoeven te
betalen.

Dat gebeurde niet. Volgens de belastinginspecteur was de man fiscaal geen
ondernemer. De inspecteur omschreef de onderneming als 'een bedrijfje'. 'Dat
vond die belastingplichtige zó badinerend', zegt Biesemaat. 'Hij nam zijn
bedrijfsactiviteiten uiterst serieus en voelde zich gekwetst door de
inspecteur.' De ondernemer maakte bezwaar tegen de beslissing van de inspecteur.
Vanwege trieste omstandigheden in de privésfeer deed hij dat pas nadat de
wettelijke bezwaartermijn verstreken was. Dat de inspecteur luchtig reageerde op
deze privéproblemen was voor de ondernemer de druppel. Hij vroeg om mediation.
De inspecteur stemde daarmee in. Biesemaat trad op als mediator. De ondernemer
kreeg de kans om te vertellen hoe grievend het was dat de inspecteur zich
laatdunkend uitliet over zijn bedrijf en bovendien geen begrip had getoond voor
zijn privéproblemen. De inspecteur legde uit dat hij dat zo niet had bedoeld.
Over de inhoud van het conflict hadden ze het niet. 'Dat hoeft ook lang niet
altijd', zegt Biesemaat. 'Het gesprek hielp. De kou was uit de lucht.' Na afloop
spraken ze af dat de ondernemer extra informatie zou geven over zijn
bedrijfsvoering en dat de inspecteur daar nog eens naar zou kijken. De
inspecteur kan dan nog steeds tot de conclusie komen dat de activiteiten van de
ondernemer fiscaal gezien moeten worden als 'resultaat uit overige
werkzaamheden'. In dat geval blijft de feitelijke uitkomst hetzelfde en kan de
ondernemer de belastingvoordelen voor ondernemers niet claimen. Volgens
Biesemaat is de uitkomst niet zo belangrijk. 'Waar het om gaat is dat de
belastingplichtige nu het gevoel heeft dat de inspecteur hem serieus neemt en
met een open blik naar de informatie kijkt. Vóór de mediation was hij ervan
overtuigd dat de inspecteur zijn onderneming sowieso niet serieus nam.'

Procedurele rechtvaardigheid is cruciaal, stelt Biesemaat. 'Als mensen het
gevoel hebben dat de procedure eerlijk is, kunnen ze een beslissing die
vervelend uitpakt veel gemakkelijker accepteren.' Hij wijst erop dat de
Belastingdienst zelf ook voordeel heeft bij mediation. 'Nu worden er jaarlijks
duizenden beroepsprocedures gevoerd. Ik vind dat een substantieel deel daarvan
niet bij de rechter terecht zou moeten komen.'

Een voorwaarde is dat de mediator neutraal is. De 25 mediators bij de
Belastingdienst zijn allemaal belastingdienst- ambtenaren. Ervaren mensen die
een conflict hebben met de Belastingdienst dat niet als een probleem? Volgens
Biesemaat niet. 'Ik ben daar van het begin af aan duidelijk over. De afgelopen
tien jaar heb ik tientallen mediations gedaan. Het is nog nooit een issue
geweest.'

'Mediation is here to stay', verwacht Theo Groeneveld, raadsheer bij de
belastingkamer van de Hoge Raad. Hij verwijst naar het rapport Menselijk en
rechtvaardig. Is de rechtsstaat er voor de burger?, van juridisch
onderzoeksinstituut Hiil, dat in mei dit jaar verscheen. Een van de conclusies
hierin is dat veel mensen het gevoel hebben dat bij een conflict een gang naar
de rechter niet helpt. Ook concludeert Hiil dat alle spelers, zoals rechters,
advocaten en ambtenaren, vastzitten in hun eigen spel. Groeneveld zegt: 'Het
toernooimodel leidt tot rampen. Mediation is een prachtig middel om uit de
vechtstand te raken.'

LOAD-DATE: June 30, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              35 of 200 DOCUMENTS



                            Het Financieele Dagblad

                       1 juli 2017 zaterdag 12:00 AM GMT

Aangifte wegens diefstal van persoonsgegevens bij Belastingdienst

SECTION: IN HET NIEUWS; Blz. 2

LENGTH: 227 woorden


Den Haag Demissionair staatssecretaris Eric Wiebes van Financiën heeft aangifte
laten doen wegens datadiefstal bij de Belastingdienst. Dat heeft hij aan de
Tweede Kamer gemeld. Externe medewerkers hebben gericht informatie gezocht over
personen en die via e-mail met de buitenwereld gedeeld. In vijf andere gevallen
is een integriteitsonderzoek gestart naar medewerkers. In een aantal andere
gevallen wordt nog onderzoek gedaan naar het ongeoorloofd delen van informatie.

De datadiefstal is aan het licht gekomen bij een onderzoek naar de
databeveiliging bij de afdeling Data & Analytics (D&A) van de Belastingdienst.
Wiebes noemt de geconstateerde problemen niet acceptabel. 'De belastingbetaler
moet ervan kunnen uitgaan dat zijn gegevens bij de Belastingdienst veilig zijn.
De voorlopige onderzoeksresultaten laten zien dat de afdeling D&A hierin tekort
is geschoten.' Hij zegt direct maatregelen te hebben genomen.

Het Openbaar Ministerie oriënteert zich volgens Wiebes momenteel op de aangifte.
Tevens is melding gedaan bij de Autoriteit Persoonsgegevens van dit geval en van
de andere gevallen. Op korte termijn zullen de betrokken bedrijven en personen
worden geïnformeerd over dit informatielek, aldus de staatssecretaris. De
externe medewerkers zijn weggestuurd. De Belastingdienst probeert te achterhalen
wat zij met de gestolen gegevens hebben gedaan. fd

LOAD-DATE: June 30, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              36 of 200 DOCUMENTS



                                    NRC.NEXT

                                  01 July 2017
                                  nn zaterdag

Belastingdienst Wiebes doet aangifte na datalek fiscus

SECTION: Economie; Blz. 18

LENGTH: 250 woorden

DATELINE: Amsterdam.


De Belastingdienst is tekortgeschoten in de beveiliging van persoonlijke en
financiële gegevens van belastingbetalers. Dat schrijft demissionair
staatssecretaris Eric Wiebes (Financiën, VVD) vrijdag in een brief aan de Kamer.
Volgens Wiebes is er sprake geweest van „ongeoorloofde gegevensuitwisseling". In
één zaak is er aangifte gedaan bij Justitie, omdat er een vermoeden is van een
strafbaar feit. Volgens Wiebes werden de regels op de data-analyseafdeling in
tien gevallen niet nageleefd. Zo werd er in één zaak persoonlijke informatie
over iemand door een externe medewerkers naar buiten gebracht via de e-mail. In
andere gevallen werd er onzorgvuldig omgegaan met werkgerelateerde informatie.
Wiebes noemt de eerste onderzoeksbevindingen „niet acceptabel". Hij had het
onderzoek in februari aangekondigd, nadat het televisieprogramma Zembla onthulde
dat het autorisatiesysteem  jarenlang tekortschoot.  De Belastingdienst kampt
met veel problemen. Zo werd er afgelopen januari in een alarmerend rapport
gewaarschuwd dat de continuïteit van de belastinginning in gevaar komt. Ook
concludeerde de Algemene Rekenkamer dat het van bijna 60 procent van de fiscale
aftrekposten, vrijstellingen en andere belastingfaciliteiten niet bekend is wat
de effecten zijn. Een grootschalige reorganisatie ontspoorde, te veel mensen
maakten gebruik van een royale vertrekregeling waardoor de saneringskosten veel
hoger uitvielen dan verwacht. Naar aanleiding hiervan stelde Wiebes de dienst
onder curatele. (NRC)

LOAD-DATE: June 30, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2017 NRC Media B.V.
                              All Rights Reserved

                              37 of 200 DOCUMENTS



                                NRC Handelsblad

                                  01 July 2017
                                  nh zaterdag

Belastingdienst Beveiligingslek bij fiscus, Wiebes doet aangifte

SECTION: Economie; Blz. 4

LENGTH: 155 woorden

DATELINE: Amsterdam.


De Belastingdienst is tekortgeschoten in de beveiliging van persoonlijke en
financiële gegevens van belastingbetalers. Dat schrijft demissionair
staatssecretaris Eric Wiebes (Financiën, VVD) vrijdag in een brief aan de Kamer.
Volgens Wiebes is er sprake geweest van „ongeoorloofde gegevensuitwisseling". In
één zaak is er aangifte gedaan bij het Openbaar Ministerie omdat er een
vermoeden is van een strafbaar feit. Wiebes noemt de eerste
onderzoeksbevindingen „niet acceptabel". Hij had het onderzoek in februari
aangekondigd nadat het televisieprogramma Zembla onthulde dat het
autorisatiesysteem van een data-analyseafdeling jarenlang tekort schoot.  De
Belastingdienst kampt met veel problemen.Een grootschalige reorganisatie
ontspoorde, teveel mensen maakten gebruik van een royale vertrekregeling
waardoor de saneringskosten veel hoger uitvielen dan verwacht. Naar aanleiding
hiervan stelde Wiebes de dienst onder curatele. (NRC)

LOAD-DATE: June 30, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              38 of 200 DOCUMENTS



                                     Trouw

                             21 juni 2017 woensdag

Belastingdienst laat 1 miljard euro liggen

BYLINE: KARLIJN KUIPERS

SECTION: Vandaag; Blz. 4

LENGTH: 781 woorden



HIGHLIGHT: TEGENVALLER - De Belastingdienst kreeg meer geld om controles uit te
voeren, maar door personeelsgebrek komt daar weinig van terecht.


De Belastingdienst legde de afgelopen vier jaar bijna 1 miljard euro minder
belastingcorrecties op dan voorzien. De extra controles die de fiscus sinds 2012
zou gaan uitvoeren, zijn er nauwelijks gekomen.

Dit blijkt uit interne stukken van de Belastingdienst die openbaar werden na een
beroep op de Wet Openbaarheid van Bestuur en zijn onderzocht door platform voor
onderzoeksjournalistiek Investico. Volgens CDA-Kamerlid Pieter Omtzigt is
belangrijke informatie hierover achtergehouden voor de Kamer.



Sinds het regeerakkoord van 2012 krijgt de fiscus extra geld om het
belastingtoezicht te verbeteren. Door extra heffingen zouden deze investeringen
zich ruimschoots terugbetalen, was het idee. Uit de stukken van de afdeling
Inlichtingen van de Belastingdienst blijkt nu voor het eerst hoeveel geld de
Belastingdienst is misgelopen. Alleen in 2015 is iets meer opgehaald dan
voorzien. In de andere jaren waren de naheffingen flink lager.

Vooral het extra toezicht op grote bedrijven schiet erbij in. In het jaar 2016
is van de geplande 357 miljoen extra correcties op grote ondernemingen volgens
de fiscus geen cent binnengekomen. Van de geplande 784 extra boekencontroles is
minder dan een vijfde uitgevoerd. Ook bij midden- en kleinbedrijven controleert
de fiscus veel minder dan gepland. Een meevaller was dat de opbrengsten per
controle bij het mkb hoger uitpakken dan voorzien. Zo komt de Belastingdienst in
2016 per saldo aan een totaal aan gemiste correcties van bijna een half miljard.


Dankzij automatisering weet de fiscus dat jaarlijks zo'n 600.000 particulieren
een aangifte doen die waarschijnlijk niet klopt. Toch legt de Belastingdienst
bij minder dan 150.000 van deze mensen een naheffing op, 54.000 minder dan
voorzien. 'Het valt niet uit te leggen dat we deze aangiften niet allemaal
controleren, want we weten bijna zeker dat deze mensen te weinig belasting
betalen,' zei Kamerlid Omtzigt gisteren tijdens het vragenuurtje.

De tegenvallende cijfers zijn pijnlijk voor staatssecretaris Wiebes. Hij kreeg
flinke kritiek te verduren van de Tweede Kamer vanwege een uit de hand gelopen
vertrekregeling waardoor veel meer gekwalificeerde inspecteurs dan voorzien hun
biezen pakten. In januari dit jaar concludeerde een onderzoekscommissie 'de
continuïteit van een aantal processen' door de vertrekregeling in gevaar is
gekomen.

Wiebes hield vol dat de 'cruciale functies' van de Belastingdienst niet in
gevaar komen door de vertrekregeling. Volgens de interne memo's blijkt nu dat
het grootste deel van de gemiste opbrengsten te wijten is aan personeelsgebrek.
Ook automatisering levert niet op wat ervan werd verwacht.

Omtzigt vroeg Wiebes tijdens het vragenuurtje om opheldering. "Deze notities
zijn voor de Kamer achtergehouden. Hierdoor konden wij de staatssecretaris niet
controleren." Wiebes moest de Kamer beloven om in de toekomst meer informatie
over het toezicht van de Belastingdienst te delen.

Multinationals

De Belastingdienst was ook van plan extra controles te doen bij multinationals
die belasting ontwijken door winsten weg te sluizen. Bedrijven hanteren vaak
verkeerde prijzen voor interne transacties met belastingparadijzen, zodat ze
kunstmatig kunnen schuiven met winst. Volgens een onderzoek voor de Europese
Commissie is deze methode goed voor meer dan zeventig procent van alle
winstverschuiving naar belastingparadijzen. De fiscus maakt jaarlijks zo'n
tweehonderd afspraken met multinationals over dit type transacties. Maar het
lukt niet om te controleren of bedrijven zich ook aan die afspraken houden. In
2012 controleerde de Belastingdienst bij slechts twintig multinationals of zij
de juiste prijzen hanteren, terwijl er dat jaar nog honderd zaken op de plank
lagen.

De Belastingdienst zegt in een reactie dat niet te achterhalen is wat het extra
geld voor controles heeft opgeleverd. "Een deel van de (...) middelen is
gedurende de looptijd (...) ingezet op ándere toezichtactiviteiten en
werkzaamheden die naar de inschatting van de Belastingdienst méér zouden
opleveren", aldus een woordvoerder. Wat dat heeft opgeleverd is onbekend, maar
Financiën stelt dat een extra inzet op inkerende zwartspaarders mogelijk voor
meer opbrengsten heeft gezorgd.

In het kort

De Belastingdienst haalde 1 miljard euro minder op dan verwacht.

De extra investeringen uit het regeerakkoord van 2012 betalen zich niet terug.

Kamerlid Omtzigt vraagt staatssecretaris Wiebes om opheldering. Hij vindt dat er
informatie is achtergehouden voor de Tweede Kamer.

Ook de extra controles op multinationals blijven achter bij de planning.

Wiebes moest de Kamer beloven meer informatie over het toezicht van de
Belastingdienst te delen




Bekijk de oorspronkelijke pagina: ,

LOAD-DATE: 20 June 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              39 of 200 DOCUMENTS



                            Het Financieele Dagblad

                       16 juni 2017 vrijdag 12:00 AM GMT

Fiscalisten: controles onmisbaar in toezicht Belastingdienst

BYLINE: Laurens Berentsen

SECTION: ECONOMIE & POLITIEK; Blz. 7

LENGTH: 616 woorden



HIGHLIGHT: Belastingdienst discussieert over toezicht op basis van vertrouwen of
wantrouwen


Belastingdienst discussieert over toezicht op basis van vertrouwen of wantrouwen

Laurens Berentsen

Amsterdam

Bij de Belastingdienst woedt een aanhoudende discussie over de vraag wat het
vertrekpunt moet zijn bij toezicht op het bedrijfsleven: vertrouwen of
wantrouwen. Ook fiscalisten verschillen hierover van mening.

In een brief die de nieuwe directeur-generaal van de Belastingdienst Jaap
Uijlenbroek na zijn eerste honderd dagen aan zijn personeel schreef, staat
beslechting van de slepende discussie hoog op diens actielijstje. Het FD
publiceerde onlangs over de niet openbare brief.

Emeritus hoogleraar fiscale economie Leo Stevens leest in de brief een
voortzetting van de koers die de fiscus in 2012 heeft gekozen, het jaar waarin
een commissie onder zijn leiding een evaluatie uitbracht van het zogeheten
horizontaal toezicht. Deze vorm van toezicht gaat uit van vertrouwen in de
belastingplichtige en ging in Nederland in 2005 van start.

Maar horizontaal toezicht kan niet zonder verticaal toezicht, constateerde de
commissie-Stevens al in 2012. Dat wil zeggen, een meer repressief toezicht aan
de hand van controles.

Stevens stelt dat het horizontaal toezicht moet worden doorontwikkeld. Hij zegt
dat besef te herkennen in het betoog van Uijlenbroek. Bij grote ondernemingen
kan de fiscus met redelijk vertrouwen varen op interne fiscale controlesystemen.
Die zijn doorgaans op orde, zegt hij. In het midden- en kleinbedrijf valt
volgens hem echter nog een wereld te winnen.

'Mkb'ers die onder horizontaal toezicht vallen, moeten ervaren dat het lonend is
te investeren in een betrouwbaar fiscaal functioneren en moeten dus niet met
extra uitvoeringskosten worden belast. Het is trouwens geen motie van wantrouwen
als de fiscus ook deze mkb'ers steekproefsgewijs controleert op naleving', vindt
Stevens. 'Vertrouwensrelaties moeten gerechtvaardigd zijn en niet worden
misbruikt. Tegelijkertijd dient waarneembaar te zijn dat ondernemers die een
loopje nemen met de belastingen, de controledans zeker niet ontspringen. Dat
gebeurt nu nog te vaak.'

In het mkb spelen financiële dienstverleners, zoals accountants en
belastingadviseurs, een sleutelrol in horizontaal toezicht. Stevens vindt dat de
Belastingdienst moet steunen op hun deskundigheid. 'Daarmee kan veel ellende
worden voorkomen, in de vorm van correcties achteraf, boetes en juridische
processen. Een vertrouwensrelatie leidt bovendien tot lagere uitvoeringslasten.
Stel je voor dat de fiscus zelf meer dan één miljoen zzp'ers en kleine
ondernemers intensief moet controleren, terwijl je ook een convenant met
belastingadvieskantoren kunt sluiten over de juiste belastingaangifte.'

Hoogleraar interne en externe belastingzekerheid Ronald Russo zegt zich te
kunnen voorstellen dat er een certificering komt voor financiële dienstverleners
die investeren in horizontaal toezicht. De Tilburgse hoogleraar, die tevens
wetenschappelijk adviseur is bij Deloitte, verzet zich tegen het beeld dat
horizontaal toezicht lichter zou zijn dan verticaal toezicht. Dat beeld miskent
de inspanningen die ondernemingen en fiscus doen om aan de eisen van het systeem
te voldoen, zegt hij.

Peter Kavelaars, hoogleraar belastingrecht in Rotterdam en hoofd van het
wetenschappelijk bureau van Deloitte, vertegenwoordigt een andere opvatting
binnen de fiscaliteit. Horizontaal toezicht werkt bij grote bedrijven, zegt hij,
maar is niet geschikt voor het mkb. Door de lage frequentie van de controles
lopen ondernemers volgens hem te weinig risico betrapt te worden op
belastingontduiking.

Kavelaars ziet het liefst dat horizontaal toezicht in het mkb helemaal wordt
afgeschaft, maar juicht het voorlopig toe dat Uijlenbroek meer verticale
controle aankondigt.

LOAD-DATE: June 15, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              40 of 200 DOCUMENTS



                                    NRC.NEXT

                                  08 June 2017
                                  nn donderda

Belastingdienst: Panama Papers hielpen ons niet verder bij opsporing fraudeurs

BYLINE: Philip de Wit Wijnen

SECTION: Den Haag; Blz. 2

LENGTH: 277 woorden

DATELINE: Den Haag.


Er had „een kleine juichkreet" bij de Belastingdienst geklonken, zei
staatssecretaris  Wiebes (Financiën, VVD)  kort nadat vorig jaar april de
'Panama Papers' waren verschenen.  Dat was de onthulling van miljoenen
vertrouwelijke  documenten van een Panamees advieskantoor over de rijken der
aarde die via exotische constructies belasting  probeerden te ontwijken. Er
stonden zo'n 500  Nederlandse belastingplichtigen tussen, opvallend veel kleine
ondernemers of bedrijven.

Nu, ruim een jaar later, is de oogst van achterhaald gestald belastinggeld
bijzonder mager. Dat bleek op de eerste dag van de openbare verhoren van de
Tweede Kamercommissie die onderzoek doet naar de Nederlandse betrokkenheid bij
internationale belastingontwijking.

Ron van de Klashorst van de afdeling Constructiebestrijding van de
Belastingdienst verklaarde tegenover de parlementaire ondervragingscommissie dat
de Panama Papers „alleen maar namen" hadden onthuld, geen brondocumenten. Daar
had het speciaal opgetuigde Panama-team weinig aan. De betrokken Nederlanders
waren allemaal benaderd met een vragenlijst, maar vrijwel niemand wilde   nadere
informatie verstrekken. Ze  zeiden hun constructies te hebben opgedoekt, omdat
ze niet het beoogde fiscale voordeel hadden gebracht. „Daar staan we dan met
onze goede bedoelingen", zei Van de Klashorst hoorbaar gefrustreerd. „Zonder
brondocumenten met e-mailwisselingen of financiële administraties kun je als
Belastingdienst vrij weinig." Hij hoopt dat de journalisten die de Panama Papers
hebben onthuld „dat zouden begrijpen". Deze donderdag worden twee  betrokken
Nederlandse journalisten gehoord.

Trustadviseur Greg Elias   pagina E4

LOAD-DATE: June 7, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2017 NRC Media B.V.
                              All Rights Reserved

                              41 of 200 DOCUMENTS



                                NRC Handelsblad

                                  08 June 2017
                                  NH Donderda

Belastingdienst: Panama Papers hielpen ons niet verder bij opsporing fraudeurs

BYLINE: Philip de Wit Wijnen

SECTION: Den Haag; Blz. 2

LENGTH: 277 woorden

DATELINE: Den Haag.


Er had „een kleine juichkreet" bij de Belastingdienst geklonken, zei
staatssecretaris  Wiebes (Financiën, VVD)  kort nadat vorig jaar april de
'Panama Papers' waren verschenen.  Dat was de onthulling van miljoenen
vertrouwelijke  documenten van een Panamees advieskantoor over de rijken der
aarde die via exotische constructies belasting  probeerden te ontwijken. Er
stonden zo'n 500  Nederlandse belastingplichtigen tussen, opvallend veel kleine
ondernemers of bedrijven.

Nu, ruim een jaar later, is de oogst van achterhaald gestald belastinggeld
bijzonder mager. Dat bleek op de eerste dag van de openbare verhoren van de
Tweede Kamercommissie die onderzoek doet naar de Nederlandse betrokkenheid bij
internationale belastingontwijking.

Ron van de Klashorst van de afdeling Constructiebestrijding van de
Belastingdienst verklaarde tegenover de parlementaire ondervragingscommissie dat
de Panama Papers „alleen maar namen" hadden onthuld, geen brondocumenten. Daar
had het speciaal opgetuigde Panama-team weinig aan. De betrokken Nederlanders
waren allemaal benaderd met een vragenlijst, maar vrijwel niemand wilde   nadere
informatie verstrekken. Ze  zeiden hun constructies te hebben opgedoekt, omdat
ze niet het beoogde fiscale voordeel hadden gebracht. „Daar staan we dan met
onze goede bedoelingen", zei Van de Klashorst hoorbaar gefrustreerd. „Zonder
brondocumenten met e-mailwisselingen of financiële administraties kun je als
Belastingdienst vrij weinig." Hij hoopt dat de journalisten die de Panama Papers
hebben onthuld „dat zouden begrijpen". Deze donderdag worden twee  betrokken
Nederlandse journalisten gehoord.

Trustadviseur Greg Elias   pagina E4

LOAD-DATE: June 8, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              42 of 200 DOCUMENTS



                            Het Financieele Dagblad

                        2 juni 2017 vrijdag 12:00 AM GMT

Reorganisatie Belastingdienst kost dit jaar (EURO) 80 mln extra

BYLINE: Van onze correspondent

SECTION: IN HET NIEUWS; Blz. 5

LENGTH: 627 woorden



HIGHLIGHT: Begrotingsoverschot valt lager uit door extra uitgaven Rutte II


Begrotingsoverschot valt lager uit door extra uitgaven Rutte II

Van onze correspondent

Den Haag

De reorganisatie van de Belastingdienst kost dit jaar (EURO) 80 mln meer dan
eerder begroot. Ook de komende jaren moet worden gerekend op hogere uitgaven dan
verwacht, zo blijkt uit de Voorjaarsnota die gisteren naar de Tweede Kamer is
gegaan. Volgend jaar gaat het om (EURO) 48 mln en in de jaren daarna om (EURO)
13 mln.

Ondanks een forse meevaller van bijna (EURO) 8 mrd in de belastinginkomsten dit
jaar, valt het begrotingsoverschot mede daardoor lager uit dan in maart door het
Centraal Planbureau verwacht. Naast de miljoenen voor de Belastingdienst zijn er
ook extra uitgaven voor voor ambtenarensalarissen, zorg en onderwijs en
ontwikkelingssamenwerking.

De extra inkomsten werken wel structureel door in een oplopend overschot in de
komende kabinetsperiode. Het overschot - dat voor dit jaar wordt geraamd op
0,2%, lager dan de 0,4% van vorig jaar - loopt bij ongewijzigd beleid op naar
1,3% in 2021. Dat is onveranderd ten opzichte van de CPB-raming uit maart, maar
in de tussenliggende jaren is het saldo lager dan toen geraamd. Dat geeft per
saldo minder ruimte in de formatie van een nieuw kabinet.

Volgens financieel specialist Wouter Koolmees van D66, die samen met
fractieleider Alexander Pechtold onderhandelt over een nieuw kabinet, is
Dijsselbloem daar nog te positief mee. Zo is de extra investering in de
kwaliteit van de zorg die staatssecretaris Van Rijn woensdagavond aankondigde,
daarin nog niet meegenomen. Ook ziet hij een 'lijk in de kast' bij Onderwijs.
Bij elkaar genomen ziet Koolmees voor een volgend kabinet nu al (EURO) 2,5 mrd
minder te besteden dan Dijsselbloem suggereert.

De staatsschuld valt dit jaar (EURO) 12 mrd lager uit dan bij de indiening van
de begroting werd verwacht, en komt uit op 59,4% van het bruto binnenlands
product. Dat is voor het eerst sinds 2010 onder de Maastrichtnorm van 60% in de
Economische en Monetaire Unie. Maar het is ook hoger dan de 58,5% waar het CPB
op rekende.

De belastinginkomsten vallen hoger uit dan verwacht omdat er meer btw binnen
komt ((EURO) 2,4 mrd) en ook meer vennootschapsbelasting ((EURO) 2,3 mrd) en
loon- en inkomstenbelasting ((EURO) 1,2 mrd). Ook wordt er (EURO) 700 mln meer
zorgpremie ge\xEFncasseerd dan waar vorig jaar op gerekend werd.

De uitgaven voor werkloosheid dalen dit jaar met (EURO) 234 mln, doordat de
werkloosheid daalt tot onder de 5%. Ook wordt er (EURO) 164 mln minder
uitgegeven aan hulpmiddelen in de zorg. Verder is er verspreid over alle
departementen een 'ruilvoetmeevaller' van (EURO) 800 mln, een technische
correctie.

Uit de stukken blijkt dat de reorganisatie van de Belastingdienst dit jaar ook
duurder gaat uitvallen dan in september werd verwacht. De miljoenen zijn nodig
om de continu\xEFteit van de dienst te verzekeren. Het gaat om verschillende
ICT-projecten en het werven van nieuw personeel.

Het demissionaire kabinet geeft dit jaar onder andere nog (EURO) 200 mln extra
uit aan verpleeghuiszorg en (EURO) 176 mln voor andere vormen van langdurige
zorg als hulp in huis en dagbesteding. Er wordt (EURO) 342 mln bijgepast voor
verhoging van ambtenarensalarissen. Dat is nodig omdat de pensioenpremie bij
ambtenarenfonds ABP hoger uitvalt dan verwacht. Op de onderwijsbegroting is
sprake van een structurele tegenvaller van (EURO) 200 mln door hogere
leerlingenaantallen.

Daarnaast trekt het kabinet (EURO) 50 mln extra uit voor vluchtelingenopvang in
de regio, (EURO) 62 mln voor Ontwikkelingssamenwerking en (EURO) 20 mln voor
extra Marechaussee-capaciteit. De voor 2019 voorziene invoering van de
'kostendelersnorm' in de AOW, ook wel bekend als mantelzorgboete, wordt
geschrapt. Ook de korting op de scholings- en monumentenaftrek is weer van de
baan.

LOAD-DATE: June 1, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              43 of 200 DOCUMENTS



                                     Trouw

                              2 juni 2017 vrijdag

Meer inzicht in afspraken Belastingdienst met bedrijven

BYLINE: TROUW

SECTION: Economie; Blz. 18

LENGTH: 244 woorden


belastingdeals

De Belastingdienst gaat jaarlijks inzage geven in de afspraken die ze maakt met
grote bedrijven. Dat moet de Tweede Kamer in staat stellen te controleren of die
afspraken nog wenselijk zijn. Die toezegging deed staatssecretaris Wiebes van
financiën gisteren.

Het parlement is kritisch over de afspraken tussen bedrijven en de
Belastingdienst. Wiebes gaf toe dat er 'veel schimmigheid hangt rond de
rulingpraktijk'. Onterecht, volgens de staatssecretaris, omdat de afspraken
alleen zekerheid bieden hoe de Belastingdienst zal omgaan met de aangifte van
bedrijven. "Er wordt niets bespaard, er zijn geen deals en er wordt niet
onderhandeld", aldus Wiebes. "Er wordt alleen duidelijk gemaakt hoe de aangifte
eruit moet komen te zien."

Wiebes gaf toe dat de informatievoorziening aan de Kamer beter had gekund.
Daarom zal hij de dienst die de afspraken met grote bedrijven maakt een
jaarverslag laat maken om inzage te geven in de praktijk.

Daarin moet staan hoeveel afspraken die maakt, om wat voor type afspraken het
gaat en welke nieuwe vormen zich aandienen door bedrijven die aankloppen bij de
fiscus. Afgewezen verzoeken worden eveneens apart beschreven, om te laten zien
wat de fiscus afkeurt.

De Kamer was kritisch op de onderzoeksgroep die Wiebes al heeft ingesteld om de
afspraken te controleren. Die bestaat alleen uit ambtenaren van Financiën. Maar
volgens Wiebes zijn er nauwelijks onafhankelijke experts beschikbaar.




Bekijk de oorspronkelijke pagina:

LOAD-DATE: 1 June 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              44 of 200 DOCUMENTS



                            Het Financieele Dagblad

                       1 juni 2017 donderdag 12:00 AM GMT

'Belastingdienst zette aan tot valsheid in geschrifte'

BYLINE: Ulko Jonker

SECTION: IN HET NIEUWS; Blz. 4

LENGTH: 590 woorden



HIGHLIGHT: Mogelijk gesjoemel rond omstreden vertrekregeling


Mogelijk gesjoemel rond omstreden vertrekregeling

Ulko Jonker

Den Haag

Medewerkers van de Belastingdienst die te laat waren om gebruik te maken van een
volledige vertrekpremie, kregen van de dienstleiding te horen dat ze hun
aanvraag beter opnieuw konden indienen met een datum die daar w\xE9l recht op
gaf.

Daarmee werden ze volgens CDA-Kamerlid Pieter Omtzigt 'formeel aangemoedigd om
valsheid in geschrifte te plegen en zo tienduizenden euro's extra te krijgen'.

De Algemene Rekenkamer maakt van de antedatering gewag in zijn rapportage over
de rijksuitgaven in 2016. Omtzigt stelde er woensdag vragen over in het
'Verantwoordingsdebat' over de rijksuitgaven vorig jaar. De Belastingdienst gaf
vorig jaar (EURO) 114 mln uit aan 'stimuleringspremies' voor 1779 vertrekkende
medewerkers.

De Rekenkamer spreekt van 'een groot aantal medewerkers' die een aanvraag na 1
juli hadden gedaan. Hun werd 'geadviseerd' om de aanvraag opnieuw te doen, 'maar
dan met een datum vlak voor 1 juli'. Na die datum zouden ze geen volledige
vertrekpremie meer krijgen. 'Dit is voordelig voor deze medewerkers, maar
nadelig voor de Belastingdienst', schrijft de Rekenkamer.

Volgens Omtzigt kon een ambtenaar die zijn aanvraag deed voor 1 juli maximaal
twee jaarsalarissen meekrijgen, 'ook al duurde het nog twee maanden voordat hij
met AOW zou gaan'. Maar als hij te laat reageerde, kreeg hij maximaal twee
maandsalarissen.

Minister van Financi\xEBn Jeroen Dijsselbloem nam woensdag afstand van 'de sfeer
dat er iets onoorbaars is gebeurd'. Volgens hem ging het niet om aanvragen die
te laat waren ingediend, maar om aanvragen waarvan eerder was gezegd dat ze pas
later hoefden te worden ingediend, omdat medewerkers die ervan gebruik wilden
maken ook binnen drie maanden moesten vertrekken.

'Er is niet geantedateerd', bezwoer Dijsselbloem. 'Er is aan mensen te kennen
gegeven: als u pas op een later moment dit jaar wilt uitstromen, dan moet u uw
aanvraag pas later indienen, want nadat de aanvraag is ingediend, dient
uitstroom binnen drie maanden plaats te vinden.'

Maar die mensen dreigden buiten de boot te vallen toen de animo in maart vorig
jaar dermate groot was dat de stimuleringsregeling - per 1 juli - voortijdig
werd 'dichtgezet'. Volgens een woordvoerder van de Belastingdienst gaat het dan
ook om medewerkers die voor die datum al een gedocumenteerd gesprek hadden
gevoerd over hun vertrek.

Volgens een woordvoerder van de Rekenkamer spreekt de opmerking over de
antedatering voor zich. 'De alinea is bewust opgenomen. Maar de Rekenkamer gaat
niet in het politieke debat tussen Kamer en kabinet zitten. Het ministerie van
Financi\xEBn is aan zet.'

Omtzigt wil nu van verantwoordelijk staatssecretaris Eric Wiebes een nadere
uitleg. Volgende week spreekt de Kamer met de VVD'er over de Belastingdienst en
de voortgang van de reorganisatie. Het kabinet zal voordien met een
schriftelijke uitleg komen.

Volgens de Auditdienst van het Rijk, die eerder onderzoek deed naar de
rechtmatigheid van de besteding van de (EURO) 114 mln voor de vertrekregeling,
waren maar elf vertrekregelingen onrechtmatig. Daarmee was een bedrag gemoeid
van (EURO) 620.324.

Het was al eerder duidelijk dat de vertrekregeling was ontspoord. Buiten
medeweten van Wiebes en onder verantwoordelijkheid van de toen nog nieuwe
directeur-generaal Hans Leijtens werd de regeling voor alle medewerkers
opengesteld, ook voor degenen die de dienst niet kwijt wilde of mensen die al
bijna met pensioen gingen. Leijtens ruimde vorig jaar het veld en de
Belastingdienst werd onder curatele gesteld.

LOAD-DATE: May 31, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              45 of 200 DOCUMENTS



                            Het Financieele Dagblad

                       27 mei 2017 zaterdag 12:00 AM GMT

Nieuwe baas Belastingdienst: anders controleren

SECTION: IN HET NIEUWS; Blz. 11

LENGTH: 583 woorden


Karlijn Kuijpers

Amsterdam

Het toezichtsysteem waarbij de Belastingdienst bedrijven controleert op basis
van vertrouwen, moet op de schop. Dat schrijft directeur-generaal Jaap
Uijlenbroek in een interne brief aan de medewerkers van de dienst.

Het omstreden 'horizontaal toezicht', waarin de Belastingdienst de aangiften van
vertrouwde bedrijven nauwelijks meer controleert, moet volgens hem worden
gemoderniseerd. 'Nederland moet zich aansluiten bij internationale
ontwikkelingen op dit gebied', aldus de brief die in handen is van platform voor
onderzoeksjournalistiek Investico, FD en Trouw.

Vanwege het horizontaal toezichtsysteem wordt de belasting\xADaangifte van bijna
een kwart van de grote bedrijven in Nederland niet meer actief gecontroleerd,
bleek afgelopen februari uit onderzoek van Investico. Deze bedrijven houden zich
volgens de fiscus aan de regels en zijn te vertrouwen. Het aantal fiscale
boekenonderzoeken bij \xADNederlandse bedrijven daalde de afgelopen twintig jaar
met 70%.

Volgens Uijlenbroek is nu echter niet duidelijk genoeg wanneer bedrijven het
vertrouwen van de Belastingdienst verliezen en weer als vanouds gecontroleerd
moeten worden. 'De interventieladder van horizontaal toezicht naar verticaal
toezicht is onvoldoende kenbaar, waardoor een of-of-discussie ontstaat, terwijl
het een glijdende schaal is', schrijft hij.

De directeur van de Belastingdienst doet zijn oproep in een '100\xA0 dagenbrief'
aan zijn medewerkers, zijn persoonlijke actielijst. Hij volgde eind januari Hans
Leijtens op, die grote problemen achterliet. De top van de Belastingdienst stond
tot dusver achter het soepele toezichtsysteem, net als staatssecretaris Eric
Wiebes van Financi\xEBn, die het 'een sterkte van ons belastingstelsel' noemde.

Inspecteurs en belastingadviseurs hebben daarentegen veel kritiek op het huidige
systeem van horizontaal toezicht. Nederland is het enige land ter wereld dat
deze vorm van toezicht toepast zonder daarbij duidelijke normen te hanteren,
zegt Eelco van der Enden, partner bij advieskantoor PwC. Hij steunt het pleidooi
van Uijlenbroek. 'Alle landen gebruiken objectieve kaders en ook de Oeso heeft
normen opgesteld voor horizontaal toezicht. In Nederland is het schimmig. Er
moeten regels komen voor bedrijven die gebruik willen maken van horizontaal
toezicht. Nu is het systeem subjectief en hebben inspecteurs geen handvatten om
goed toezicht te houden.'

Inspecteurs klagen dat de Belastingdienst door het horizontale systeem geen goed
toezicht meer kan houden en te veel leunt op het bedrijfsleven. Ger Fuchs,
oud-directeur Grote Ondernemingen bij de Belastingdienst, noemt het systeem
'na\xEFef en onverantwoord.' Veel inspecteurs vermoeden dat het systeem minder
belastingopbrengsten genereert dan het oude systeem waarin de boeken actief
werden gecontroleerd. Ook bleek afgelopen februari uit onderzoek van Investico
dat de beoogde tijdsbesparing van horizontaal toezicht was uitgebleven.

Woordvoerder Andr\xE9 Karels van de Belastingdienst is zich niet bewust van
belangrijke veranderingen aan het horizontaal toezicht, zegt hij in een reactie.
'Als we grote aanpassingen doen, zullen we die eerst met de Tweede Kamer
bespreken.' Staatssecretaris Wiebes noemde de zorgen van de inspecteurs eerder
onterecht. Vorige maand bleek dat acht bedrijven die opduiken in de 'Panama
Papers' bij de fiscus onder de omstreden lichte vorm van toezicht staan. De
Belastingdienst zag daarin geen reden om het toezicht te versterken, maar wilde
eerst onderzoek doen.

LOAD-DATE: May 26, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              46 of 200 DOCUMENTS



                            Het Financieele Dagblad

                        26 mei 2017 vrijdag 12:00 AM GMT

Belastingdienst bijt in stof in zaak tegen All Options

BYLINE: Jan Braaksma

SECTION: BEURS; Blz. 17

LENGTH: 624 woorden



HIGHLIGHT: Handelshuis mag winst deels toeschrijven aan vestiging Cura\xE7ao


Handelshuis mag winst deels toeschrijven aan vestiging Cura\xE7ao

Jan Braaksma

Amsterdam

Het Amsterdamse handelshuis All Options heeft een overwinning geboekt in een
slepende zaak tegen de Belastingdienst. De fiscus eiste dat de volledige winst
uit een zeer lucratieve transactie uit 2007 in Nederland zou vallen, maar daar
gaat de rechtbank niet in mee.

Het gaat om een winst van naar schatting (EURO) 200 mln die All Options in mei
2007 behaalde met een transactie in opties op het Duitse chemiebedrijf Altana.
Het handelshuis vindt dat deze miljoenen behaald zijn door zijn vestiging op
Cura\xE7ao, terwijl de Belastingdienst van mening is dat de winst volledig in
Nederland belast moet worden.

All Options heeft jarenlang geprobeerd er met de fiscus uit te komen, zo zei
eigenaar Allard Jakobs onlangs tegen het FD. Toen dat in 2012 onhaalbaar bleek,
stapte Jakobs naar de rechter. In deze procedure deed de rechtbank Noord-Holland
eerder deze maand uitspraak.

De rechtbank oordeelt dat All Options niet alle winst van de Altana-transactie
in Nederland hoeft te laten vallen, zoals de Belastingdienst eiste. Maar ook de
stelling van All Options, dat de winst volledig aan zijn dochterbedrijf op
Cura\xE7ao toegeschreven moet worden, volgt de rechter niet.

Verder voerde het handelshuis aan dat zij gebruik kon maken van de
deelnemingsvrijstelling, omdat zij op een gegeven moment een belang van meer dan
5% in Altana zou hebben gehad. Ook daar gaat de rechter slechts voor een deel in
mee.

De rechtbank oordeelt dat, na aftrek van deelnemingsvrijstelling, twee derde van
de winst op de Altana-transactie in Nederland belast moet worden. De plannen
voor de transactie zijn namelijk in Nederland gesmeed, de vestiging op
Cura\xE7ao handelde onder de Nederlandse vergunning van het moederbedrijf en
leidinggevende functies en de risicomanagers zaten in Amsterdam. Het
hoofdkantoor had volgens de rechters bovendien 'meer dan normale bemoeienis' met
de gang van zaken bij het dochterbedrijf op de Antillen.

De resterende winst mag in Cura\xE7ao vallen, waar de handelaren zaten die de
transactie hebben uitgevoerd. De exacte bedragen zijn weggehaald uit het
openbare vonnis, maar All Options-oprichter Jakobs zegt desgevraagd dat de
voorziening die zijn bedrijf heeft getroffen 'voldoende' is. In het meest
recente jaarverslag becijferde All Options met behulp van externe
belastingadviseurs de mogelijke schade op (EURO) 37,7 mln. In februari 2012
heeft het handelshuis al (EURO) 36,8 mln overgemaakt naar de Belastingdienst als
onderpand.

'We bestuderen de uitspraak', is het enige dat Jakobs verder kwijt wil. De
Belastingdienst heeft nog niet gereageerd.

All Options besloot in maart 2007 een dochterbedrijf op Cura\xE7ao te starten.
Eerder was het van plan een vestiging te openen in Zwitserland, maar daar waren
de vergunningen niet snel genoeg in orde.

Er was haast bij, want de transactie in Altana zou in mei plaatsvinden. All
Options was van plan een dividendarbitrage op te zetten, waarbij het gebruik zou
maken van een gat in de Duitse belastingwet. Altana zou in mei een superdividend
uitkeren, en buitenlandse partijen onderschatten de invloed daarvan op de
optiecontracten die zij aan All Options hadden verkocht. De transactie viel
daardoor veel winstgevender uit.

De verkopende optiehuizen moesten in de dagen na uitbetaling van het
superdividend meer aandelen Altana leveren dan zij hadden berekend. Zo ontstond
een zogeheten 'short squeeze': partijen moesten zeer veel aandelen in een
illiquide beursfonds kopen om aan hun leveringsverplichtingen te voldoen,
waardoor de koers omhoog schoot. De transactie leverde All Options naar
schatting (EURO) 200 mln op en duwde een van zijn tegenpartijen, het Duitse
Abacus, richting faillissement.

LOAD-DATE: May 25, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              47 of 200 DOCUMENTS



                            Het Financieele Dagblad

                       18 mei 2017 donderdag 12:00 AM GMT

Rekenkamer: Belastingdienst heeft zaken nog niet op orde

BYLINE: Van onze correspondent

SECTION: IN HET NIEUWS; Blz. 5

LENGTH: 369 woorden


Van onze correspondent

Den Haag

De Algemene Rekenkamer heeft nog geen vertrouwen in de aanpak van de problemen
bij de Belastingdienst. De financi\xEBle waakhond zag het aantal
'onvolkomenheden' bij de dienst het afgelopen jaar verdubbelen en de
reorganisatie stilvallen.

'We kunnen niet rustig gaan slapen', zei Francine Giskes, lid van het college,
gisteren bij de presentatie van het Verantwoordingsonderzoek 2016 van de
Rekenkamer.

De Rekenkamer waarschuwt een nieuw kabinet dan ook de tijd te nemen voor
eventuele herzieningen in het belastingstelsel en daar ook geld voor uit te
trekken. 'De staatssecretaris stuurt het parlement veel informatie, maar dat
weet nog niet waar het aan toe is als het gaat om de (on)mogelijkheden om het
fiscale stelsel te vernieuwen'. Ook belangrijke processen vallen stil.
Boekenonderzoeken voor de assurantiebelasting en andere kleinere
belastingregelingen zijn 'vrijwel stilgevallen'. Ook heeft de fiscus nota bene
zijn eigen aangifte van loon- en vennootschapsbelasting niet op orde.

De 'ernstige onvolkomenheid' bij de verouderde IT-systemen van de fiscus, de
zwaarste onvoldoende die de Rekenkamer kan uitdelen, is in 2016 wel met
resultaat aangepakt. Alle kennis over de systemen is nu samengebracht in
\xE9\xE9n database en er is een integrale planning gekomen voor modernisering
van de systemen. 'Er is sprake van een beter beheersbare situatie', aldus de
Rekenkamer.

Ook de twee andere 'ernstige onvolkomenheden' uit 2015 zijn met succes
aangepakt. Dat ging om de paraatheid van het leger en het financieel beheer bij
het ministerie van Veiligheid en Justitie. President Arno Visser van de
Rekenkamer zei dat er al met al toch goed werk wordt geleverd. Vijftien jaar
geleden waren er nog meer dan honderd onvolkomenheden. Vorig jaar waren het er
nog 36, waarvan er 23 nieuw zijn en geen enkele geldt als 'ernstig'.

Dat neemt niet weg dat nog steeds grote vraagtekens worden gezet bij de
doelmatigheid van de rijksuitgaven. 'Er is weinig zicht op de resultaten van het
beleid, of burgers waar krijgen voor hun geld', aldus Visser. Zo werd in 2016
(EURO) 2,4 mrd uitgegeven aan 'passend onderwijs' zonder dat bekend is hoeveel
kinderen met die extra ondersteuning geholpen zijn.

LOAD-DATE: May 17, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              48 of 200 DOCUMENTS



                                     Trouw

                              10 mei 2017 woensdag

Ook Belastingdienst laat GeenStijl links liggen

BYLINE: WILMA KIESKAMP, POLITIEKE REDACTIE

SECTION: Vandaag; Blz. 5

LENGTH: 421 woorden



HIGHLIGHT: seksime - Vicepremier Asscher vindt dat de site te ver is gegaan met
de oproep een journaliste seksueel te intimideren.


Ook de Belastingdienst stopt, in navolging van het ministerie van defensie, met
adverteren op de populaire website GeenStijl. Volgens vicepremier Lodewijk
Asscher heeft de website 'een grens overschreden', door bezoekers op te roepen
een vrouwelijke journalist online te belagen. De vrouw werd overstelpt met
verwensingen dat ze verkracht moest worden.



Asscher vindt dat de vrijheid van meningsuiting van GeenStijl overeind staat,
ook als de overheid zich terugtrekt als adverteerder, zei hij gisteren in de
Tweede Kamer. "Over de inhoud van een website als GeenStijl heb ik geen oordeel.
Het is de taak van de overheid om ver weg te blijven van inhoudelijke
bemoeienis. Maar de overheid is niet verplicht om op GeenStijl te adverteren.
Als adverteerder mogen we onze eigen beslissingen nemen."

De PvdA-minister zegt dat hij, als derde minister op rij, de actie steunt van
honderd prominente vrouwen uit de media, die willen dat adverteerders zich
terugtrekken van GeenStijl. Asscher zei dat hij weliswaar 'als minister' de
oproep niet zal tekenen, maar 'het wel een goede actie vindt'. Eerder hadden ook
VVD-minister Melanie Schultz en PvdA-minister Jet Bussemaker gezegd dat zij de
actie steunen.

D66 en GroenLinks willen dat de regering definitief stopt met alle
overheidsadvertenties op de populistische website. Zo ver wil het kabinet niet
gaan, zei Lodewijk Asscher. "Ik ben niet van plan met een 'menukaart' te komen
van meningen die wel of niet kunnen." De advertentiestop is tijdelijk. "Het
hangt ervan af wat GeenStijl doet, of zij opnieuw grensoverschrijdende oproepen
doet of niet."

Tot dit weekeinde adverteerde juist het ministerie van defensie graag op
GeenStijl, omdat onder de ))n miljoen bezoekers per dag veel mannen en jongeren
zijn. De rechts-populistische site is naar eigen zeggen 'tendentieus en nodeloos
kwetsend'. Volgens D66-Kamerlid Salima Belhaj is het 'onbegrijpelijk' dat
Defensie juist daar nieuw personeel wil werven. "Defensie werft op een website
waar seksisme het vlaggenschip is."

Volgens de PVV ondergraaft Asscher met het terugtrekken van advertenties de
vrijheid van meningsuiting van GeenStijl. "Alleen maar vanwege een paar
grachtengordelfeministen die GeenStijl kapot willen maken." Asscher reageerde
dat de PVV met twee maten meet. "Nu GeenStijl zelf een keer kritiek krijgt,
begint de PVV huilie-huilie te doen."

Over de inhoud van de site heb ik geen oordeel. Maar de overheid is niet
verplicht om op GeenStijl te adverteren.

Vicepremier Lodewijk Asscher




Bekijk de oorspronkelijke pagina:

LOAD-DATE: 9 May 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              49 of 200 DOCUMENTS



                            Het Financieele Dagblad

                        9 mei 2017 dinsdag 12:00 AM GMT

'Controle Belastingdienst op goede doelen is onder de maat'

SECTION: ECONOMIE & POLITIEK; Blz. 9

LENGTH: 115 woorden


Amsterdam De Belastingdienst moet beter controleren op goede doelen met een
zogenoemde anbi-status (Algemeen Nut Beogende Instellingen). Dat heeft
hoogleraar Belastingrecht Sigrid Hemels maandag gezegd in een interview met NRC
Handelsblad. Stichtingen en verenigingen met een anbi-status kunnen flinke
belastingvoordelen krijgen. Om fraude te voorkomen zou de fiscus volgens Hemels
meer moeten investeren in controle, om zo de rotte appels eruit te halen. Eind
vorig jaar bleek uit een onderzoek dat door de Belastingdienst was ingesteld,
dat de controle op anbi-fondsen niet sluitend is. De dienst heeft 40 mensen in
dienst om het snel groeiende aantal Anbi's - nu 43.000 - te controleren. fd

LOAD-DATE: May 8, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                        Copyright 2017 FD Mediagroep BV
                              All Rights Reserved

                              50 of 200 DOCUMENTS



                                    NRC.NEXT

                                  08 May 2017
                                   nn maandag

Onderzoek Liefdadigheid 'Controle door Belastingdienst gebrekkig'

BYLINE: Joep Dohmen

SECTION: Onderzoek; Blz. 2

LENGTH: 237 woorden

DATELINE: Amsterdam


. De Belastingdienst moet meer investeren in de controle op stichtingen en
verenigingen die als Algemeen Nut Beogende Instellingen (ANBI) aanzienlijke
belastingvoordelen krijgen. Zo kunnen de rotte appels uit de mand gehaald worden
en kan de meerderheid van goedwillende ANBI's zijn werk blijven doen. Dat vindt
Sigrid Hemels, hoogleraar belastingrecht aan de Erasmus Universiteit Rotterdam
en fiscalist bij Allen & Overy.

Ze reageert op de uitkomsten van een eind vorig jaar gepubliceerd onderzoek in
opdracht van de Belastingdienst. Daaruit bleek dat de controle op ANBI's niet
sluitend is. En met giften aan steunstichtingen van sociaal belang behartigende
instellingen wordt mogelijk gefraudeerd. De erf- en schenkvrijstellingen en de
giftenaftrek voor ANBI's kost de schatkist jaarlijks een half miljard euro.

Het aantal ANBI's groeit snel. Het zijn er inmiddels 43.000. Voor de controle
heeft de Belastingdienst een team van slechts 40 mensen (fte). De pakkans bij
misbruik is dus klein. Recent kwamen fraudegevallen aan het licht met ANBI's van
islamitische organisaties en de sektarisch-christelijke Noorse broeders.

Nederland is een paradijs voor stichtingen en verenigingen. In de Index of
Philanthropic Freedom staat Nederland bovenaan. Onderzoekers van het Amerikaanse
Hudson Institute, verantwoordelijk voor de index, stelden al in 2015 vast dat
Nederland de geringste controle op stichtingen en verenigingen heeft.

LOAD-DATE: May 7, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2017 NRC Media B.V.
                              All Rights Reserved

                              51 of 200 DOCUMENTS



                                NRC Handelsblad

                                  08 May 2017
                                   NH Maandag

Onderzoek Liefdadigheid 'Controle door Belastingdienst gebrekkig'

BYLINE: Joep Dohmen

SECTION: Onderzoek; Blz. 2

LENGTH: 242 woorden

DATELINE: Amsterdam


. De Belastingdienst moet meer investeren in de controle op stichtingen en
verenigingen die als Algemeen Nut Beogende Instellingen (ANBI) aanzienlijke
belastingvoordelen krijgen. Zo kunnen de rotte appels uit de mand gehaald worden
en kan de meerderheid van goedwillende ANBI's haar  werk blijven doen. Dat vindt
Sigrid Hemels, hoogleraar belastingrecht aan de Erasmus Universiteit Rotterdam
en fiscalist bij Allen & Overy.

Ze reageert op de uitkomsten van een eind vorig jaar gepubliceerd onderzoek in
opdracht van de Belastingdienst. Daaruit bleek dat de controle op ANBI's niet
sluitend is. En met giften aan steunstichtingen van sociaal belang behartigende
instellingen wordt mogelijk gefraudeerd. De erf- en schenkvrijstellingen en de
giftenaftrek voor ANBI's kost de schatkist jaarlijks een half miljard euro.

Het aantal ANBI's groeit snel. Het zijn er inmiddels 43.000. Voor de controle
heeft de Belastingdienst een team van slechts 40 mensen (fte). De pakkans bij
misbruik is dus klein. Recent kwamen fraudegevallen aan het licht met ANBI's van
islamitische organisaties en de sektarisch-christelijke Noorse broeders.

Nederland is een paradijs voor stichtingen en verenigingen. In de Index of
Philanthropic Freedom staat Nederland bovenaan. Onderzoekers van het Amerikaanse
Hudson Institute, opsteller van de index, stelden al in 2015 vast dat Nederland
de geringste controle op en de ruimste fiscale regelingen voor stichtingen en
verenigingen heeft.

LOAD-DATE: May 8, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              52 of 200 DOCUMENTS



                             Reformatorisch Dagblad

                            27 april 2017 donderdag

Belastingdienst controleert te weinig aangiften

SECTION: Economie; Blz. 12

LENGTH: 123 woorden


DEN HAAG (ANP). De Belastingdienst heeft vorig jaar de norm voor het aantal te
controleren aangiften van de inkomstenbelasting niet gehaald.

Ook het aantal boekenonderzoeken bleef achter. Dat bleek gisteren uit een
rapportage van de fiscus die aan de Tweede Kamer is gestuurd.

Het aantal behandelde aangiften inkomstenbelasting kwam in 2016 uit op 839.400,
op een totaal van 11,7 miljoen aangiften. Dat hadden er minimaal 845.000 moeten
zijn. Een jaar eerder werd de norm wel ruimschoots gehaald.

Volgens de fiscus is de nadruk in 2016 meer komen te liggen op aangiften met een
groter risico en belang. Die kosten meer tijd.

De Belastingdienst onderzocht vorig jaar 27.900 boekhoudingen bij bedrijven. Dat
hadden er zeker 30.750 moeten zijn.

LOAD-DATE: 27 April 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2017 Reformatorisch Dagblad
                              All Rights Reserved

                              53 of 200 DOCUMENTS



                            Het Financieele Dagblad

                      26 april 2017 woensdag 12:00 AM GMT

Belastingdienst controleerde vorig jaar te weinig aangiften

BYLINE: Ulko Jonker

SECTION: IN HET NIEUWS; Blz. 4

LENGTH: 634 woorden


Dienst haalt eigen norm niet door aandacht voor tijdrovende checks

Ulko Jonker

Den Haag

De Belastingdienst heeft vorig jaar de eigen norm niet gehaald voor de controle
van de aangiften voor de inkomstenbelasting. Dat blijkt uit de
halfjaarrapportage van de dienst die naar de Tweede Kamer is gestuurd.
Inspecteurs controleerden 839.000 van de 11,7 miljoen binnengekomen aangiften,
minder dan de norm van 845.000 tot 1\xA0miljoen die de fiscus zichzelf stelt. In
2015 werden er nog meer dan 1\xA0miljoen aangiftes gecontroleerd.

Ook het aantal boekenonderzoeken bij bedrijven blijft achter bij de norm. Het
waren er vorig jaar 27.900, terwijl de dienst zelf minimaal 30.750 tot 33.250
noodzakelijk acht. Wel werd de norm ruim gehaald bij controles van
vennootschapsbelasting: 37.000.

De dienst schrijft de daling toe aan verlegging van de aandacht 'naar posten met
een groot fiscaal belang en risico', die meer tijd kosten. Ook de
boekenonderzoeken bij bedrijven worden meer geconcentreerd op risico. Dat levert
daardoor gemiddeld (EURO) 36.500 op, een stijging van ongeveer (EURO) 5500 ten
opzichte van 2015. De vorig jaar misgelopen reorganisatie, die leidde tot het
opstappen van de directeur-generaal, zou niet de oorzaak zijn van de daling.

Het aantal kleine en middelgrote ondernemingen dat een convenant sloot voor
'horizontaal toezicht' met de Belastingdienst, waardoor ze minder worden
gecontroleerd, steeg vorig jaar van 113.000 naar 143.000.

Verantwoordelijk staatssecretaris van Financi\xEBn Eric Wiebes en de
Belastingdienst vinden dat de doelstellingen van de primaire processen voor 2016
zijn gerealiseerd, 'ondanks de daling van de bezetting'. Als gevolg van een
omstreden vertrek- regeling vloeiden veel mensen af die de dienst liever niet
kwijt wilde. Per saldo leverde de fiscus 1257 fte in. Wiebes erkent in een brief
aan de Kamer dat de onbedoelde uitstroom veel managementaandacht vroeg.

Uit de halfjaarrapportage blijkt verder dat het nog niet erg opschiet met het
onderzoek naar verdachten uit de Panama Papers, een lek van miljoenen documenten
uit de administratie van het Panamese financieel adviesbureau Mossack Fonseca
waarover het FD eerder publiceerde. De dienst legde voor (EURO) 571.636 aan
aanslagen op aan personen of bedrijven die via het Midden-Amerikaanse land geld
achterhielden voor de fiscus. Ook werd 'in samenloop met een ander signaal' nog
een aanslag van (EURO) 1\xA0mln opgelegd.

In de Panama Papers trof de Belastingdienst 683 Nederlandse connecties aan.
Inmiddels zijn 411 belastingplichtigen ge\xEFdentificeerd. Daarvan valt 60% in
de categorie midden- en kleinbedrijf, een kwart betreft particulieren en in 15%
van de gevallen gaat het om grote ondernemingen. In ruim de helft van de
gevallen zag de dienst aanleiding voor verder onderzoek. Maar omdat het
consortium van onderzoeksjournalisten dat inzage kreeg in de Panama Papers geen
brondocumenten wil delen met de autoriteiten, is dat een 'tijdrovende
procedure'. De Belastingdienst moet op een andere manier bewijsmaterieel
vergaren, onder andere door opvraag in Panama zelf.

Inmiddels heeft de Belastingdienst aan 194 belastingplichtigen een
'kennisgevingsbrief' verstuurd, waarop 105 reacties zijn gekomen. In de meeste
gevallen bevestigt de aangeschreven belastingplichtige de relatie met de in de
Panama Papers genoemde entiteit. Maar vaak wordt beweerd dat de structuur niet
succesvol was en inmiddels gestopt.

Uit de halfjaarrapportage blijkt verder dat de terugvordering van ten onrechte
verstrekte toeslagen meer zoden aan de dijk zet. In de afgelopen anderhalf jaar
is voor bijna (EURO) 60\xA0mln teruggehaald uit de tien landen waar in juni 2015
nog voor (EURO) 140\xA0mln aan toeslagschulden uitstond.

839.000

In 2016 controleerde de fiscus 839.000 van de 11,7 miljoen aangiften voor de
inkomstenbelasting.

LOAD-DATE: April 25, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              54 of 200 DOCUMENTS



                                     Trouw

                             22 april 2017 zaterdag

Belastingdienst soms te goed van vertrouwen

BYLINE: JAN KLEINNIJENHUIS EN KARLIJN KUIJPERS, REDACTIE ECONOMIE

SECTION: Vandaag; Blz. 3

LENGTH: 528 woorden



HIGHLIGHT: controle - Acht bedrijven die een belastingparadijs gebruikten
behielden bij controleurs van de fiscus toch het vertrouwen.


Acht bedrijven die voorkomen in de Panama Papers blijken onder een speciale,
lichte vorm van toezicht van de Belastingdienst te staan. Dat stelt het
ministerie van financiën na vragen van het platform voor onderzoeksjournalistiek
Investico. De fiscus heeft bijna een jaar na het bekend worden van de informatie
nog altijd geen idee of de bedrijven daarmee afspraken met de fiscus hebben
geschonden. "Het onderzoek loopt nog", aldus Financiën.



De kwestie is pijnlijk voor de Belastingdienst, aangezien het volledig vertrouwt
op de gegevens die de bedrijven aanleveren. Om in aanmerking te komen voor het
zogeheten 'horizontale toezicht' moeten bedrijven beloven alle relevante fiscale
informatie met de fiscus te delen. Wie eenmaal onder horizontaal toezicht valt,
krijgt nauwelijks nog controles of boekenonderzoeken.

Het vertrouwen dat de basis van het horizontaal toezicht vormt staat in contrast
met de geheimhouding die particulieren en bedrijven vaak zoeken in
belastingparadijzen. De Panama Papers slaan op publicaties over de administratie
van het Panamese juridisch advieskantoor Mossack Fonseca, dat vennootschappen
opzet in belastingparadijzen. Naast het feit dat in die landen doorgaans geen
belasting wordt geheven blijven de bezittingen uit het zicht van de fiscus. Twee
maanden geleden uitten inspecteurs en experts in berichtgeving in Trouw en
Ivestico al flinke kritiek op horizontaal toezicht. Ger Fuchs, oud-directeur
grote ondernemingen bij de Belastingdienst, typeerde dit toezicht als 'naïef en
onverantwoord'. "Ik heb nog nooit een groot bedrijf gezien dat niet fraudeert."


Volgens Pieter Omtzigt, woordvoerder fiscale zaken van het CDA, is het
problematisch als zou blijken dat de fiscus niet op de hoogte was van deze
informatie. "Als de informatie niet bekend was bij de Belastingdienst en het wél
ging om fiscaal relevante informatie, dan dient de belasting in beginsel het
horizontaal toezicht te beëindigen."

In 2013 vond de Belastingdienst ook al een bedrijf onder horizontaal toezicht na
publicaties over een eerder datalek, Offshore Leaks. Dat bedrijf heeft volgens
Financiën 'op eigen initiatief zijn structuur aangepast'. De Belastingdienst zag
geen aanleiding om dit bedrijf weer onder regulier toezicht te plaatsen.

Inmiddels heeft de Belastingdienst 411 belastingplichtigen geïdentificeerd in de
Panama Papers, zo blijkt uit gisteren vrijgegeven cijfers. 60 procent daarvan
betreft mkb'ers, 25 procent particulieren en 15 procent grote bedrijven, aldus
de fiscus. Nog eens 272 links met Nederland worden nog nader onderzocht.

Aan 194 belastingplichtigen zijn al brieven gestuurd, en van de 105 reacties
daarop bevestigen de meeste gevallen de relatie met de Panama Papers, zo meldt
de Belastingdienst. De meesten van hen zeggen echter dat het opzetten van een
structuur in belastingparadijzen nooit volledig is gelukt, en inmiddels alweer
gestopt is. De Belastingdienst onderzoekt in die gevallen of dat klopt.

De fiscus heeft inmiddels ruim 1,5 miljoen euro aan aanslagen opgelegd naar
aanleiding van de Panama Papers.

Bij het 'horizontaal toezicht' beloven bedrijven alle informatie met de fiscus
te delen




Bekijk de oorspronkelijke pagina:

LOAD-DATE: 21 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              55 of 200 DOCUMENTS



                            Het Financieele Dagblad

                       18 april 2017 dinsdag 12:00 AM GMT

Belastingdienst jaagt op klanten van trustkantoor HJC

BYLINE: Gaby de Groot;Siem Eikelenboom

SECTION: ONDERNEMEN; Blz. 13

LENGTH: 633 woorden


Oud-bestuurders staan vandaag terecht voor illegale trustactiviteiten

Gaby de Groot en Siem Eikelenboom

Amsterdam

De Belastingdienst jaagt op klanten van het opgeheven trustkantoor HJC. Het
kantoor verkocht constructies om inkomsten buiten zicht van de fiscus te houden.
Dat verliep via buitenlandse rechtspersonen. De Belastingdienst, die
hoogstwaarschijnlijk beschikt over het klantenbestand van HJC, wil nu weten welk
vermogen de klanten verborgen houden. Het gaat om mogelijk honderden klanten.

Dit blijkt uit documenten die in het bezit zijn van Het Financieele Dagblad. De
oud-bestuurders van HJC staan vandaag voor de rechter op verdenking van leiding
geven aan een criminele organisatie.

In augustus 2010 ging de voorganger van HJC, het Haags Juristen College,
failliet. Dat gebeurde op aanvraag van de fiscus. In het onderzoek naar de
oorzaak van het bankroet stuitte de curator op tal van onregelmatigheden. Hij
deed aangifte van faillissementsfraude.

Al voor het faillissement zetten de oud-bestuurders van het Haags Juristen
College de onderneming voort onder de naam HJC. Net als zijn voorganger bood HJC
via kantoren in Den Haag, Dubai en ­Cyprus klanten offshoreconstructies aan om
geld buiten zicht van de fiscus te houden.

In januari 2014 werden Toine Manders (48) en Marc E. (47), bestuurders van zowel
Haags Juristen College als HJC, aangehouden op Cyprus en in Den Haag. Het
kantoor van HJC op Cyprus werd doorzocht en administratie werd in beslag
genomen. Ook werd het kantoor op het Haagse landgoed Marlot doorzocht. De acties
volgden na een aangifte van De Nederlandsche Bank van illegale
trust­activiteiten.

Manders en E. worden verdacht van het leidinggeven aan een criminele organisatie
die zich bezighield met illegale trustactiviteiten, faillissementsfraude en
fiscale delicten. Vandaag dient voor de rechtbank Den Haag een regiezitting.

Op 1 juli 2016 stuurde de Belastingdienst brieven naar zowel een voormalige
HJC-medewerkster op Cyprus alsook naar een administratiekantoor op de Seychellen
en naar een inwoner van Middelburg. De dienst vroeg informatie op over twee
bedrijven met de Britse rechtsvorm ('limiteds') die HJC voor de man uit
Middelburg had opgericht op de Seychellen. De fiscus wilde de jaarstukken van
deze ondernemingen. De Zeeuw bevestigt dat hij de eigenaar van beide limiteds
was. Ze zijn gebruikt om de huurpenningen weg te sluizen die hij verdiende door
zijn Middelburgse woning via Airbnb te verhuren. De man is momenteel met de
fiscus in gesprek over een regeling.

Uit de informatieverzoeken blijkt dat de Belastingdienst tot in detail op de
hoogte is van de fiscale constructie van de Middelburger. De dienst citeert niet
alleen uit e-mailverkeer tussen hem en HJC Cyprus, maar is ook in het bezit van
officiële documenten van beide limiteds zoals een zogenoemde 'power of attorney'
(volmacht). Volgens door het FD geraadpleegde deskundigen is deze informatie zo
gedetailleerd dat het niet anders kan of de fiscus moet over het klantenbestand
van HJC beschikken.

De Belastingdienst wil niet zeggen hoe hij deze gegevens heeft verkregen.
Evenmin wil de fiscus vanwege zijn wettelijke geheimhoudingsplicht kwijt hoeveel
HJC-klanten zijn benaderd met informatieverzoeken. Toine Manders laat via zijn
raadsman weten dat het klantenbestand van HJC 'aanzienlijk' was. De raadsvrouwe
van Marc E. wil niet reageren.

Het OM wil niet zeggen of specifiek in deze zaak klantgegevens van HJC aan de
fiscus zijn verstrekt. Een woordvoerder wil alleen in algemene zin kwijt dat als
het OM of de Fiod beschikt over fiscaal relevante gegevens, deze diensten op
grond van de wet en regelgeving gehouden zijn die informatie te verstrekken aan
de Belastingdienst.

Al eerder schreven het FD en Trouw dat HJC en zijn bestuurders uitgebreid
voorkomen in de zogenoemde Panama Papers.

LOAD-DATE: April 17, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              56 of 200 DOCUMENTS



                            Het Financieele Dagblad

                       18 april 2017 dinsdag 12:00 AM GMT

Belastingdienst sloot minder rulings met bedrijven: ruim vijfhonderd

SECTION: IN HET NIEUWS; Blz. 2

LENGTH: 219 woorden


Amsterdam Ruim vijfhonderd bedrijven hebben vorig jaar ­belastingafspraken
gemaakt met de Belastingdienst, minder dan de jaren ervoor. Dat blijkt uit de
antwoorden op Kamervragen die staatssecretaris Eric Wiebes (VVD, Financiën) op
Goede Vrijdag naar de Tweede Kamer stuurde.

Volgens de cijfers van de minister sloot de Belastingdienst in 2016 539
zogeheten rulings met bedrijven; in 2015 waren dat er nog 642 en het jaar
daarvoor nog tien minder. De afgelopen zeven jaar sloot de Belastingdienst 4413
rulings met bedrijven.

Het maken van belastingafspraken is volgens Wiebes goed voor de rechtszekerheid
van bedrijven en het maakt beter en efficiënter toezicht van de Belastingdienst
mogelijk. Hij wil er dan ook niet van af. Maar de rulings zijn al jarenlang
omstreden. Bedrijven krijgen korting op de belasting en dat maakt Nederland een
aantrekkelijkere vestigingsplaats dan andere Europese landen. Tegenstanders zien
in de rulings een vorm van belastingontwijking.

Wiebes heeft binnen de EU en met de Oeso afgesproken de rulings onderling uit te
wisselen. De Belastingdienst worstelt met de openbaarmaking daarvan, omdat
Nederland veel meer belastingafspraken heeft gemaakt dan andere landen. Dit kan
in andere landen nog wel eens kwade reacties oproepen, zo verwachten ambtenaren
van het ministerie van Financiën. fd

LOAD-DATE: April 17, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              57 of 200 DOCUMENTS



                              AD/Algemeen Dagblad

                             15 april 2017 zaterdag

Nibud wil Belastingdienst slechts een plezier doen

SECTION: Service; Blz. 44

LENGTH: 162 woorden


SPAREN II

'Sparen is niet voor iedereen' (AD 14-4). Ik moest even slikken toen ik dit
artikel las. Inderdaad, sparen met een AOW-tje en een klein pensioen is bijna
niet mogelijk. De tijden zijn al duur genoeg. Denk aan de hoge huur, de dure
ziektekostenverzekering, de WOZ-bijdrage en de energiekosten. Bij wie kans ziet
toch nog wat centen apart te leggen, staat de Belastingdienst likkebaardend te
kijken of er niet wat te halen is van je moeizaam gespaarde geld. Hoeveel
ouderen die jarenlang hard gewerkt en gespaard hebben, moeten tandenknarsend
toezien hoe ze een groot gedeelte van hun spaargeld moeten inleveren?

De oproep van het Nibud om te gaan sparen is een verkapte oproep voor latere
inning door die organisatie die het ons gemakkelijker wil maken, maar zeker niet
leuker. Misschien is die oude sok toch zo gek nog niet. Zo kun je sparen zonder
het gehijg in je nek van de altijd geld ruikende overheid.

Jan Jongerius, Albrandswaard.




Bekijk de oorspronkelijke pagina:

LOAD-DATE: 14 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              58 of 200 DOCUMENTS



                                     Trouw

                             1 april 2017 zaterdag

Menukaart Belastingdienst

SECTION: Vandaag; Blz. 5

LENGTH: 880 woorden



HIGHLIGHT: Hieronder een overzicht van de meest gebruikte Nederlandse
belastingontwijkingsroutes, opgesteld door ambtenaren van de Belastingdienst in
2015. Zij waarschuwden staatssecretaris Wiebes dat veel van de gebruikte routes
zullen worden bekritiseerd. Toch zijn die afspraken nog altijd te maken,
bevestigde het ministerie van financiën na berichtgeving in Trouw.


Tussenhoudsteractiviteiten

Een buitenlands concern zet een dochterbedrijf op in Nederland, dat op zijn
beurt fungeert als moeder voor vestigingen in de rest van de wereld. Nederland
heeft met heel veel landen (91) belastingverdragen afgesloten, waardoor winst
uit die landen veelal belastingvrij naar Nederland kan stromen. De
Belastingdienst erkent dat dit doorgaans geen werkgelegenheid in Nederland
oplevert, maar hoopt op een 'zwaan-kleef-aan'-effect: als multinationals eenmaal
in Nederland een vestiging hebben, zullen zij toekomstige 'echte' investeringen
eerder in Nederland doen.



Hoofdhuis

Ook als er in Nederland nauwelijks activiteiten plaatsvinden, kunnen
multinationals gebruikmaken van alle voordelen die de Nederlandse
belastingverdragen met derde landen bieden. De term 'hoofdhuis' slaat op de
situatie dat voor de wet de multinational vooral in Nederland gevestigd is,
terwijl dat in de praktijk heel anders ligt. Met de Belastingdienst valt te
onderhandelen over welk deel van de winst dan in Nederland moet vallen. Dat kan
zo weinig zijn als 1 procent van de totale winst van het bedrijf.

Financierings- en royalty-activiteiten

Ook wel 'dienstverleningslichamen' genoemd. Multinationals maken graag gebruik
van deze vorm omdat Nederland geen bronheffing kent op rente (vergoeding op
leningen) of royalty's (vergoeding op intellectueel eigendom). Ambtenaren
waarschuwen dat deze dienstverleningslichamen onder druk staan omdat het meestal
gaat om (vrijwel) lege brievenbusmaatschappijen. De Belastingdienst hoopt hier
ook op het eerder genoemde 'zwaan-kleef-aan'-effect, waarbij multinationals de
locatie van een eerdere brievenbus laten meewegen in latere investeringen waar
eventueel werkgelegenheid mee gemoeid is.

Principaalstructuren

Hier zetten multinationals een dochter in Nederland op die fungeert als een
soort regionaal hoofdkantoor, of zelfs voor alle wereldwijde activiteiten buiten
het thuisland. Vaak wordt de combinatie gezocht met een cv/bv-structuur, of een
informeel kapitaalruling. De structuur helpt om de winst in andere landen, én in
Nederland, tot een minimum te beperken en zo weinig belasting af te dragen. De
meeste winst gaat via Nederland rechtstreeks terug naar het thuisland, wat
overigens in dit geval net zo goed een belastingparadijs als Bermuda kan zijn.

Informeel kapitaal

Een heel oud type ruling, die al vanaf eind jaren zestig wordt gebruikt. Een
tijdje raakte deze optie in de vergetelheid, maar onlangs is deze weer heel
populair nu andere routes langzaam afgesneden raken. Nederlandse dochters van
multinationals kunnen via deze weg bezittingen die zij (bijna) gratis krijgen
van het moederbedrijf toch tegen marktwaarde afschrijven. Nederland benadeelt
daarmee het thuisland, maar meldt dat niet. Ambtenaren van de Belastingdienst
waarschuwen al jaren dat dit 'internationaal spanningen kan oproepen'.

CV/BV-structuren

Een zeer populaire vorm van een mismatch, vooral bij Amerikaanse multinationals.
Een cv (commanditaire vennootschap), waar een bv onder hangt, is voor de
Nederlandse Belastingdienst niet belastingplichtig. De Amerikaanse fiscus gaat
er juist vanuit dat er op het niveau van de cv wél wordt belast. Zo belast
uiteindelijk niemand, en blijft de onbelaste winst achter in de cv. Omdat het
geld zo feitelijk tussen de VS en Nederland blijft hangen wordt deze optie ook
wel de 'spaarpot op zee' genoemd.

Hybride mismatches

Een keuze met vrijwel eindeloze mogelijkheden. Hier spelen bedrijven in op
verschillen in wetgeving tussen landen. Zo kan een financieringsvorm binnen een
bedrijf door het ene land bijvoorbeeld als lening gekwalificeerd worden, en in
het andere land als kapitaal. Of een rechtspersoon die door Nederland wordt
gezien als belastingplichtig in het buitenland, terwijl de buitenlandse fiscus
volhoudt dat de belastingen in Nederland worden betaald. Zie daar de 'mismatch'.
Voor de Belastingdienst zijn dergelijke mismatches geen aanleiding om bedrijven
een ruling te onthouden.

Buitenlandse belastingplicht

Buitenlandse concerns kunnen in Nederland actief zijn zonder daarvoor een aparte
dochter op te richten. Zij zijn dan in principe belastingplichtig voor
activiteiten in Nederland, of inkomsten die zij vanuit Nederland ontvangen.
Bedrijven verzoeken de Belastingdienst om een verklaring dat zij hier niet
belastingplichtig zijn. Volgens de fiscus krijgt zij die vraag 'in vrijwel alle
situaties waarin een buitenlands concern in of via Nederland investeert'.
Volgens de Organisatie voor Economische Samenwerking en Ontwikkeling (Oeso)
kunnen bedrijven op die manier nergens belasting afdragen. De instantie ziet het
als een van de vijftien meest schadelijke vormen van belastingontwijking.

Herfactureren

Een Nederlandse dochter wordt opgericht puur om rekeningen te versturen die door
andere concernonderdelen worden geleverd. Ambtenaren van de Belastingdienst
melden diverse redenen, zoals het verborgen willen houden van de daadwerkelijke
leverancier, of het ontwijken van handelsbelemmeringen. Het levert nauwelijks
iets op voor de Nederlandse economie of werkgelegenheid. De Belastingdienst
stelt hier alleen aan mee te werken als de facturen niet naar
belastingparadijzen gaan, en als er geen sprake is van versluiering vanwege
internationale boycots.




Bekijk de oorspronkelijke pagina:

LOAD-DATE: 31 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              59 of 200 DOCUMENTS



                            Het Financieele Dagblad

                      29 maart 2017 woensdag 12:00 AM GMT

Belastingdienst in de knoop met renteheffing

BYLINE: Laurens Berentsen

SECTION: VOORPAGINA; Blz. 1

LENGTH: 651 woorden


Belastingplichtigen betalen soms rente over geld dat al bij fiscus is

Laurens Berentsen

Amsterdam

De Belastingdienst zit in zijn maag met de ongelijke behandeling van te weinig
en te veel betaalde belasting. Belastingplichtigen moeten altijd rente betalen
als achteraf blijkt dat zij onvoldoende belasting hebben afgedragen. Wie te veel
belasting heeft betaald, krijgt echter zelden rente vergoed. Bovendien is
onduidelijk wanneer de fiscus rente vergoedt.

De worsteling met de zogeheten belastingrente blijkt uit interne besprekingen
bij de fiscus. Delen uit de verslagen van twee overleggen zijn eerder deze maand
vrijgegeven, nadat belastingadviesorganisatie EY een beroep had gedaan op de Wet
openbaarheid van bestuur (Wob). Hieruit blijkt dat de Belastingdienst geen
beleid kent voor het vergoeden van rente over te veel betaalde belasting. In
sommige gevallen leidt dit ertoe dat belastingplichtigen zelfs rente moeten
betalen over belastinggeld dat de fiscus al op haar rekening had staan.

De volgens EY-partner Arjo van Eijsden onredelijke uitwerking van de
belastingrente kan grote bedrijven meer dan een miljoen euro kosten, zegt hij.
Bij de meeste bedrijven gaat het om enkele duizenden tot tienduizenden euro's en
heel veel wrevel, aldus de belastingadviseur.

De belastingrente - en daarvoor de heffingsrente - ligt al langer onder vuur.
Fiscalisten menen dat wel rente opleggen maar geen rente vergoeden, het
rechtvaardigheidsgevoel tart. Hoogleraar fiscale economie Edwin Heithuis vindt
dat de overheid consequent moet zijn: zowel heffen als vergoeden of beide
achterwege laten. Hij pleit voor het laatste: 'In de jaren negentig bestond er
helemaal geen heffingsrente. De overheid beperkt haar rentenadeel al door loon-
en dividendbelasting in te houden en voorlopige aanslagen op te leggen.'

EY diende een Wob-verzoek in om te weten te komen of de Belastingdienst een
beleid heeft voor gevallen waarin de belastingrente onredelijk uitpakt. Dat is
niet het geval. In de eerste interne bespreking, in november 2015, wordt het
probleem dat EY aankaart, wel onderkend. 'In de praktijk kan het voorkomen dat
belastingrente berekend wordt over een periode dat de Belastingdienst de
beschikking had over het geld', aldus het verslag. 'Wij hebben dan geen
rentenadeel en het zou reëel zijn de in rekening gebrachte rente op verzoek te
verminderen.'

In het tweede overleg, op 30 september 2016, wordt verwezen naar antwoorden van
staatssecretaris Eric Wiebes van Financiën op Kamervragen over de
belastingrente. 'Goed om deze te lezen', meldt het verslag. 'Uit de antwoorden
blijkt de strakke interpretatie die we moeten hanteren. De regeling is bewust
vormgegeven zoals hij is. De lijn die tot nu toe door de lavaco's (landelijke
vaktechnische coördinatoren, red.) is uitgedragen: er wordt geen beleid gemaakt.
Wel kan er in incidentele gevallen aanleiding zijn om de rente te matigen gelet
op de bijzonderheden omstandigheden van het geval (zoals situaties waarbij rente
werd berekend over een periode waarin het geld al bij fiscus stond).'

Van Eijsden (EY) betreurt het dat formeel beleid ontbreekt. Temeer omdat de
fiscus hoge rentes hanteert: 4% voor particulieren en 8% voor bedrijven. Maar
met de verslagen in de hand kunnen gedupeerden volgens hem naar de rechter
stappen en een beroep doen op de 'bijzondere omstandigheden', ook al is
onduidelijk wat de fiscus daar precies onder verstaat en wat er dan met de rente
moet gebeuren.

De rente die de fiscus vergoedt, is gedaald van (EURO) 588 mln in 2011 naar
(EURO) 193 mln in 2015, schreef Wiebes aan de Kamer. Dat was ook beoogd, omdat
in het verleden bewust te veel belasting werd betaald om te profiteren van de
hoge rentevergoeding van de fiscus. Hoeveel rente de fiscus heft, kon Financiën
gisteren niet zeggen.

588193

De rente die de fiscus vergoedt aan burgers en bedrijven, is gedaald van (EURO)
588 mln in 2011 naar (EURO) 193 mln in 2015.

2011

2015

LOAD-DATE: March 28, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              60 of 200 DOCUMENTS



                                     Trouw

                             29 maart 2017 woensdag

Belastingdienst waarschuwde voor omstreden afspraken

BYLINE: JAN KLEINNIJENHUIS, REDACTIE ECONOMIE

SECTION: Vandaag; Blz. 6

LENGTH: 722 woorden



HIGHLIGHT: DEALS | Een notitie van de Belastingdienst biedt een ongekend
inkijkje in de geheime afspraken met multinationals.


Ambtenaren waarschuwden staatssecretaris Wiebes in 2015 dat veel van de fiscale
afspraken met bedrijven internationaal onder druk zouden komen te staan.
Desondanks ging Nederland door met het maken van die afspraken. De Tweede Kamer
kreeg nooit inzage in het stuk of de hoofdlijnen van de gemaakte afspraken,
blijkt uit navraag door Trouw.



Wat voor notitie is het?

De notitie heet: 'De APA/ATR-praktijk - notitie over de meest voorkomende
verschijningsvormen'. APA/ATR is jargon voor belastingrulings. Ambtenaren van de
Belastingdienst beschrijven daarin de meest voorkomende belastingstructuren die
multinationals in Nederland opzetten om de belasting te ontwijken. Het rapport
geeft voor het eerst een inkijkje in de typen afspraken die Nederland maakt met
internationale bedrijven.

Binnen de Europese Unie en de Organisatie voor economische samenwerking en
ontwikkeling (Oeso) wordt al een tijd gewerkt aan het tegengaan van
belastingontwijking, en Nederland praat in die internationale fora mee. Begin
2015 krijgt staatssecretaris Wiebes daarom een overzicht van de meest
voorkomende afspraken die de fiscus maakt met bedrijven, opgesteld door de
ambtenaren die de deals maken.

Wat is daar nieuw aan?

De staatssecretaris van Financiën heeft nooit gedetailleerd inzage willen geven
in de meest gebruikte structuren. Wiebes en zijn voorgangers beriepen zich op de
geheimhoudingsplicht: er mag door de Belastingdienst geen informatie van
specifieke belastingplichtigen worden vrijgegeven. Nu blijkt dat dat niet nodig
is. Zonder één naam te noemen, geeft de fiscus in het stuk duidelijk aan wat de
populairste ontwijkingsconstructies zijn.

De notitie is door staatssecretaris Wiebes nooit met de Tweede Kamer gedeeld. De
afgelopen jaren was belastingontwijking een terugkerend thema in het parlement,
en werd keer op keer gevraagd om meer informatie over de afspraken die de
Nederlandse fiscus met bedrijven maakt. In januari werd daarover nog een motie
aangenomen.

Volgens een woordvoerder van Wiebes is de notitie nooit gedeeld, omdat het
parlement altijd om informatie over specifieke bedrijven vroeg. Hij wijst erop
dat in februari 2015 wel een Kamerbrief is verstuurd, waar in een bijlage acht
structuren genoemd worden. Die worden echter niet omschreven, laat staan dat er
een analyse wordt gemaakt van de houdbaarheid of wenselijkheid ervan.

Wat zijn de belangrijkste bevindingen uit de notitie?

De ambtenaren van de Belastingdienst signaleren dat veel van de afspraken die de
fiscus maakt, internationaal gezien moeilijk liggen. Binnen de EU en Oeso lijkt
het tot overeenkomst te komen waardoor veel Nederlandse deals niet langer
houdbaar zijn. De ambtenaren waarschuwen Wiebes voor de internationale kritiek
en imagoschade. Die wordt betitelt als een groot risico voor het Nederlandse
vestigingsklimaat. Desondanks vragen de ambtenaren Wiebes toestemming om de
afspraken te blijven maken. Wiebes stemt daarmee in. De Tweede Kamer krijgt het
overzicht en de risicoanalyse van de meest gemaakte afspraken nooit toegestuurd.
Financiën heeft het stuk ook nu maar ten dele openbaar gemaakt. Sommige passages
zijn gezwart omdat 'openbaarmaking van de betreffende informatie schadelijk zou
zijn voor de betrekkingen van Nederland met andere staten en internationale
organisaties'.

Dat klinkt alsof Nederland internationaal iets te verbergen heeft.

Er staan passages in het rapport die inderdaad de indruk geven alsof Nederland
bewust verstoppertje speelt ten opzichte van andere landen. Zo wordt er een
veelvoorkomende structuur besproken waarvan bekend is dat die internationaal
zeer omstreden is, de zogeheten informeel kapitaal-ruling.

De ambtenaren schrijven daarover: 'wij zien dat er onzakelijk gehandeld wordt en
we stellen vervolgens de andere Belastingdienst daar niet actief van op de
hoogte'. De kans dat het buitenland hier alsnog achter komt, wordt als een
risico gezien voor het Nederlandse vestigingsklimaat. Ondanks de kritiek, worden
buitenlandse investeerders nog steeds met informeelkapitaal-deals naar Nederland
gelokt door de Belastingdienst.

België is eerder voor een soortgelijke regeling door de Europese Commissie
aangepakt, maar is in beroep gegaan. Dat loopt nog. Ondertussen kunnen bedrijven
voor dit type afspraak nog altijd rekenen op goedkeuring door de Nederlandse
fiscus.




Bekijk de oorspronkelijke pagina:

LOAD-DATE: 28 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              61 of 200 DOCUMENTS



                            Het Financieele Dagblad

                       14 maart 2017 dinsdag 12:00 AM GMT

Belastingdienst heeft al ruim 2,1 miljoen aangiften ontvangen

SECTION: IN HET NIEUWS; Blz. 2

LENGTH: 108 woorden


Amsterdam In de eerste anderhalve week sinds de start van de aangifteperiode
ontving de Belastingdienst ruim 2,1 miljoen aangiften. Dat zijn er ongeveer
evenveel als dezelfde periode een jaar geleden, zo liet de Belastingdienst
maandag weten.

Bijna vier vijfde van het ­totaal aantal aangiften kwam binnen via de webportal
­MijnBelastingdienst, 9% gebruikte de Aangifte App 2016. De overige 12% van de
aangiften kwam binnen via fiscale dienstverleners (9%) en Hulp bij Aangifte
(3%).

Om de grote stroom aangiften te kunnen verwerken heeft de Belastingdienst de
capaciteit van de computersystemen verruimd. Burgers kunnen nog tot 1 mei
aangifte doen. fd

LOAD-DATE: March 13, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              62 of 200 DOCUMENTS



                            Het Financieele Dagblad

                       8 maart 2017 woensdag 12:00 AM GMT

Belastingdienst moet onverwachts voor (EURO) 55 mln extern personeel inhuren

SECTION: IN HET NIEUWS; Blz. 2

LENGTH: 162 woorden


Den Haag De Belastingdienst heeft vorig jaar onvoorzien nog voor (EURO) 55 mln
aan extern personeel moeten inhuren. Die waren nodig voor projecten, maar ook
voor de primaire processen: ­onder andere de afhandeling van bezwaren en de
inning.

Dat blijkt uit een brief die ­minister Jeroen Dijsselbloem naar de Kamer heeft
gestuurd. Het gaat om tegenvallers die zich na de Najaarsnota nog hebben
voorgedaan. Dijsselbloem noemt de bijstelling 'van majeure omvang'. De
overschrijding van (EURO) 55 mln wordt gecompenseerd door 'minder materiële
uitgaven', onder andere voor ICT. In totaal werd daarop (EURO) 99 mln bespaard.

Volgens Dijsselbloem houden de hogere uitgaven voor externe inhuur vooral
verband met de inzet bij 'innovatieve projecten in het kader van de
Investeringsagenda', de grootscheepse reorganisatie van de Belastingdienst.

Of de inhuur van uitzendkrachten te maken heeft met de omstreden vertrekregeling
die eind vorig jaar werd geëffectueerd, is niet duidelijk. fd

LOAD-DATE: March 7, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              63 of 200 DOCUMENTS



                                 de Volkskrant

                           25 februari 2017 zaterdag

Belastingdienst fout met rittencontrole leaserijder

BYLINE: JEROEN VAN WENSEN

SECTION: Ten Eerste; Blz. 10

LENGTH: 592 woorden


Hoge Raad verbiedt inzet snelwegcamera's


De Belastingdienst mag het autogebruik van leaserijders niet controleren met
behulp van camera's langs de snelweg. Dat heeft de Hoge Raad vrijdag geoordeeld.
Dit arrest maakt het de fiscus heel moeilijk leaserijders te betrappen op liegen
over hun autogebruik.



Zo'n 250 duizend Nederlanders met een auto van de zaak betalen geen belasting
over hun leaseauto, omdat zij die vrijwel uitsluitend zakelijk gebruiken. Wie
minder dan 500 kilometer per jaar privé rijdt met zijn leaseauto van de zaak,
ontsnapt aan de fiscale bijtelling. Wie belastingvrij in zijn leaseauto wil
rijden, moet wel een rittenadministratie aan de fiscus kunnen overleggen waaruit
blijkt dat het privégebruik inderdaad onder de 500 kilometer is gebleven.

Kwaadwillende leaserijders kunnen die rittenadministratie gemakkelijk
manipuleren. Sinds 2011 controleert de Belastingdienst de belastingvrije
leaserijders daarom met behulp van snelwegcamera's die zijn voorzien van
automatische nummerplaatherkenning (ANPR). Zo kan de fiscus soms aantonen dat de
rittenadministratie van sommige vrije rijders niet klopt. Waarna de betrapte
leaserijder naheffingen en boetes kan verwachten.

De zaak waarover de Hoge Raad zich moest uitspreken ging over drie werknemers
die van 2010 tot en met 2012 in een auto van de zaak reden. Jaarlijks legden zij
aan de Belastingdienst een rittenadministratie over met aan privégebruik van de
auto minder dan 500 kilometer.

De belastinginspecteur vertrouwde de opgaven echter niet en legde de
rittenregistraties naast de camerabeelden die de Belastingdienst deelt met het
Korps landelijke politiediensten.

De snelwegcamera's signaleerden de auto's op plaatsen die niet overeenkwamen met
de opgegeven ritten. Dus concludeerde de Belastingdienst dat de werknemers
onjuiste informatie hadden verstrekt en legde hij de drie overtreders
naheffingen en boetes op.

De leaserijders maakten daar bezwaar tegen en gingen in beroep bij de rechter.
Twee lagere rechters stelden de Belastingdienst in het gelijk, maar het hoogste
rechtscollege heeft het pleit gisteren beslecht in het voordeel van de
automobilisten.

De Hoge Raad vindt dat de Belastingdienst met de cameracontrole te veel inbreuk
maakt op het privéleven van de betrokkenen. De Nederlandse wet kent geen
grondslag om camerabeelden voor belastingdoeleinden te gebruiken. De
Belastingdienst handelt hiermee volgens de Hoge Raad ook in strijd met het
Europees verdrag voor de mensenrechten. Het gaat hier namelijk, aldus het
arrest, 'niet om één of enkele waarnemingen in de openbare ruimte, maar om het
systematisch verzamelen, vastleggen, bewerken en jarenlang bewaren van gegevens
over de bewegingen van voertuigen op diverse plaatsen in Nederland'.

Vincent Böhre van Privacy First, een stichting die opkomt voor de privacy van
burgers, reageert: 'De Belastingdienst schendt op flagrante wijze de wet. Wat
ons betreft komt de Tweede Kamer direct terug van reces om het kabinet ter
verantwoording te roepen.'

Böhre roept alle leaserijders die een naheffing hebben gekregen op bezwaar aan
te tekenen. Het ministerie van Financiën laat weten dat alleen naheffingen die
nog niet onherroepelijk zijn vastgesteld voor bezwaar in aanmerking komen.
Hoeveel deze uitspraak de schatkist gaat kosten, is niet bekend. De Autoriteit
Persoonsgegevens, die in 2014 al vraagtekens plaatste bij de opsporingsmethode
van de Belastingdienst, noemt het arrest 'zowel helder als duidelijk'.

Dienst wilde met beelden aantonen dat privégebruik boven norm zat




Bekijk de oorspronkelijke pagina:

LOAD-DATE: 25 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              64 of 200 DOCUMENTS



                            Het Financieele Dagblad

                     10 februari 2017 vrijdag 12:00 AM GMT

Belastingdienst had signalen over datalek

BYLINE: Van onze correspondent

SECTION: IN HET NIEUWS; Blz. 5

LENGTH: 556 woorden


Van onze correspondent

Den Haag

Binnen de Belastingdienst waren al 'signalen' voor het risico dat gegevens van
belastingplichtigen niet veilig waren. Staatssecretaris Eric Wiebes heeft dat
'de afgelopen dagen' te horen gekregen. Eerder hebben de signalen hemzelf niet
bereikt, zo verzekerde hij de Tweede Kamer gisteren in een nieuw debat over
onregelmatigheden bij de Belastingdienst.

Het gaat over de 'ernstige aantijgingen' van anonieme medewerkers via het
televisieprogramma Zembla. De database van de Belastingdienst kon vooral in de
jaren 2014 en 2015 worden misbruikt door onvoldoende beveiliging, aldus de
medewerkers. Ook wordt gesuggereerd dat een oud-directeur van de dienst bij
externe inhuur onder een hoedje speelde met organisatieadviseur Accenture.

'Een uiterst pijnlijke uitzending. Als de Belastingdienst niet alleen je project
is geworden maar ook je dagelijks leven, dan doet zoiets hetzelfde met je als
dat je van een andere vader hoort dat je zoon wordt gepest op het schoolplein',
zei de VVD-staatssecretaris.

Hij laat uitgebreide onderzoeken doen. Maar daar nam de oppositie geen genoegen
mee. Net als bij het debat over de omstreden vertrekregeling bij de dienst,
wilden CDA'er Pieter Omtzigt en zijn collega's Steven van Weyenberg (D66),
Farshad Bashir (SP) en Tony van Dijck (PVV) nu al het naadje van de kous weten.

Vragen die centraal staan: klopt het dat de database niet goed beveiligd was
tegen ongeautoriseerd gebruik, wanneer kwamen daarover welke signalen en wat
werd daarmee gedaan? Wiebes verzekerde de Kamer dat de beveiliging nu op orde
is. Zo wordt vastgelegd 'wie er op welk tijdstip uit welke database gegevens
haalt'.

Maar hij kon geen garantie geven over de periode voor februari 2016, toen de
betrokken afdeling opging in 'Data & Analytics', ook niet omdat hij de logdata
die ouder zijn dan twee jaar nog niet heeft gevonden. 'Er zijn geen aanwijzingen
geweest, wel signalen', aldus Wiebes over de risico's die toen bestonden. 'Dat
is hoe ver ik ben.'

Er zijn volgens Wiebes ook 150 externe experts betrokken geweest bij
werkzaamheden van wat toen de 'Broedkamer' heette. Die moesten wel aan strengere
eisen voldoen dan eigen medewerkers.

Volgens Omtzigt hadden in het verleden ten minste achttien functionarissen
jarenlang de mogelijkheid om delen van de Belasting-database op een usb-stick
mee naar huis te nemen. De CDA'er wees erop dat het strafbaar is om niet te
reageren op signalen over beveiligingsrisico's.

Wiebes maande Omtzigt om 'niet heel Nederland in paniek te brengen met grote
woorden' over een lekkende database van de Belastingdienst en eerst de
onderzoeken af te wachten. 'Er staat allerminst vast dat er een datalek is
geweest of een onaanvaardbaar risico.'

Wiebes stuit op scepsis bij de Tweede Kamer. Waar hij de Belastingdienst zelf
nog opdracht wil geven een onderzoek uit te voeren naar de veiligheidsrisico's
in de toenmalige Broedkamer, wil een meerderheid in de Kamer dat extern laten
uitvoeren. Ook coalitiepartner PvdA vindt bij monde van Kamerlid Ed Groot 'dat
de slager niet zijn eigen vlees moeten keuren'.

Wiebes 'hecht eraan' dat de Belastingdienst, die ook verantwoordelijk is voor de
dataveiligheid, zelf het onderzoek doet. De Auditdienst van het rijk zou daar
dan onafhankelijk toezicht op moeten houden. Volgende week stemt de Tweede Kamer
over de kwestie.

Eric Wiebes

LOAD-DATE: February 9, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              65 of 200 DOCUMENTS



                               Nederlands Dagblad

                            10 februari 2017 vrijdag

Oppositie heeft opnieuw kritiek op Belastingdienst

SECTION: Geen; Blz. 4,5

LENGTH: 231 woorden


Den Haag

Wiebes moest zich in de Tweede Kamer verantwoorden voor mogelijke misstanden bij
de beveiliging van gegevens van belastingbetalers de afgelopen jaren. De
oppositie laakte ook de manier hoe hij de kwestie afhandelt.

CDA-Kamerlid Pieter Omtzigt sprak van een 'verschrikkelijke manier van omgaan
met zeer elementaire persoonsgegevens' van belastingbetalers. Volgens hem is er
'geen leukere database te hacken' dan die van de fiscus. Hij eiste concrete
maatregelen van Wiebes.

PVV'er Tony van Dijck benadrukte dat klokkenluiders de problemen bij het
tv-programma  Zembla  hebben aangekaart, en niet intern: 'Dat spreekt natuurlijk
boekdelen.'

Ook SP-Kamerlid Farshad Bashir wees erop dat belastingmedewerkers zich blijkbaar
niet veilig voelen om kritiek intern te uiten. 'Het schept een ronduit
beangstigend beeld van de Belastingdienst, dat haaks staat op het beeld dat de
staatssecretaris ons steeds voorschotelt.'

D66 vraagt zich af wanneer de eerste signalen kwamen dat er problemen waren met
de beveiliging, en wanneer Wiebes ervan wist. Kamerlid Steven van Weyenberg wil
ook weten of er misbruik is gemaakt 'van onze gegevens'.

Rik Grashoff van GroenLinks eiste drastische ingrepen bij de top van de dienst,
zodat 'dit soort dingen simpelweg niet meer kunnen voorkomen'. Als Wiebes het
niet snel oplost, dan is hij zelf 'natuurlijk ook wel behoorlijk in de
gevarenzone'.

LOAD-DATE: 9 February 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2017 Nederlands Dagblad B.V.
                              All Rights Reserved

                              66 of 200 DOCUMENTS



                                     Trouw

                            10 februari 2017 vrijdag

Wiebes zoekt verder hoe beroerd zijn Belastingdienst er voor staat

BYLINE: LEX OOMKES, REDACTIE POLITIEK

SECTION: Vandaag; Blz. 4

LENGTH: 577 woorden



HIGHLIGHT: datalek | Na de eerdere kritiek op de fiscus komt nu het verwijt dat
miljoenen gegevens van burgers op straat lagen.


Meedebatteren met een Kamerdebat via internet. Het is een nieuw fenomeen. Het
gebeurde gisteren door redacteuren van het programma 'Zembla', tijdens het debat
over een mogelijk ernstig datalek bij de Belastingdienst.



Het debat toonde vooral aan hoe slecht de Belastingdienst er aan toe is en hoe
beroerd de communicatie is tussen de dienst en de politieke baas,
staatssecretaris Eric Wiebes.

Vorige week concludeerde het televisieprogramma Zembla dat de mogelijkheid niet
kan worden uitgesloten dat in de drie jaar voor 2016 gegevens van 12 miljoen
belastingplichtigen en twee miljoen bedrijven terecht zijn gekomen bij
niet-bevoegde mensen en dat er misbruik van gemaakt is.

De berichtgeving en de waarschuwingen kwamen in een week, waarin de Kamer zich
toch al hevig opwond over de Belastingdienst en Wiebes, naar aanleiding van het
onderzoek door twee voormalig topambtenaren naar de veel te riante
vertrekregeling bij de organisatie. Hun conclusie was dat de Belastingdienst
veel te veel op eigen houtje doet en inmiddels in een staat verkeerd die de
mogelijkheid reëel maakt dat de belastinginning in gevaar komt. De leiding van
de dienst zou ook te veel onbereikbaar zijn voor het personeel.

De mededeling dat mogelijk de gegevens van alle belastingplichtigen op straat
hebben kunnen liggen, kon er ook nog wel bij.

Bij alle negatieve publiciteit over de Belastingdienst - en dat is onderhand een
enorme berg - is het patroon hetzelfde: verontrust personeel van de dienst stapt
naar de pers, omdat bij de leiding geen gehoor te vinden is voor de grieven en
zorgen. Ook bij berichtgeving deze week in deze krant, over het gebrek aan
specifieke controles van belastinggegevens in het midden- en kleinbedrijf.

Gisteren ging het nog weer een stukje verder. Wiebes stelde in het debat naar
aanleiding van de Zembla-uitzending dat hij op dit moment nog niet veel wist
over de in de uitzending genoemde feiten. "Mij heeft het signaal bereikt dat er
in het verleden aan de leiding van de Belastingdienst signalen afgegeven zijn
dat er mogelijk problemen waren met de beveiliging van gegevens", aldus Wiebes.
Welke signalen dat waren, wilde hij niet zeggen, ondanks herhaald aandringen van
de oppositie in de Kamer. Het gaat volgens de bewindsman om interne stukken, die
niet openbaar gemaakt kunnen worden.

Zembla kwam onmiddellijk met nieuwe documenten op de eigen website, die zouden
moeten aantonen dat Wiebes de zaken kleiner voorstelde dan ze zijn. In het
gisteren geopenbaarde stuk uit augustus 2015 waarschuwt een medewerker van een
door de Belastingdienst ingehuurd bedrijf ervoor dat de procedures niet kloppen.
Er werd niet bijgehouden wie vertrouwelijke gegevens uit het systeem opvroeg
(logging), het was niet duidelijk of de opgevraagde gegevens terug te leiden
waren tot een individuele belastingplichtige (anonimisatie) en onduidelijk was
wie de opdracht gegeven heeft (autorisatie).

Zembla kan overigens niet hard maken of deze waarschuwingen ook op het bureau
van Wiebes kwamen. De oppositie kwam gisteren niet door de opgeworpen
verdedigingswal van Wiebes. Hij wil de ruimte om de door Zembla geopenbaarde
feiten en klachten grondig te onderzoek en kreeg die gisteren ook. De
staatssecretaris kreeg die ruimte pas nadat hij bezwoer dat er geen enkele reden
is te vermoeden dat er op dit moment (nog) een beveiligingslek is bij de
Belastingdienst.

De leiding van de dienst zou ook te veel onbereikbaar zijn voor het personeel




Bekijk de oorspronkelijke pagina:

LOAD-DATE: 9 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              67 of 200 DOCUMENTS



                            Het Financieele Dagblad

                     9 februari 2017 donderdag 12:00 AM GMT

Onderzoeken naar vermeende datalekken en corruptie Belastingdienst

SECTION: IN HET NIEUWS; Blz. 3

LENGTH: 221 woorden


Den Haag Bij de Belastingdienst vinden nieuwe onderzoeken plaats naar vermeende
misstanden en mogelijke corruptie die vorige week door anonieme medewerkers via
televisieprogramma Zembla naar buiten werden gebracht. Staatssecretaris Eric
Wiebes spreekt in een brief aan de Kamer van 'ernstige aantijgingen'. Hij is
vooral geschrokken van het feit dat medewerkers met hun klachten en vermoedens
niet intern terecht konden. 'Onaanvaardbaar voor een organisatie die voor
verbetering afhankelijk is van eigen medewerkers.'

De beschuldigingen hebben betrekking op de gebrekkige bescherming van gegevens
van belastingbetalers en op opdrachten die adviseur Accenture langs slinkse
wegen zou hebben binnengesleept. De Autoriteit Persoonsgegevens kijkt naar de
beveiliging van de data van belastingbetalers. Die zou hebben gerammeld bij de
afdeling die zich bezighield met innovatief databeheer en analyse, de
'Broedkamer'. Ook de eigen diensten gaan onderzoeken of gegevens in verkeerde
handen zijn gekomen. Inmiddels is de Broedkamer opgegaan in de afdeling Data &
Analytics. Volgens Wiebes zijn daar 'geen acute beveiligingsproblemen'.

De aanbesteding van contracten met Accenture worden op last van Wiebes nu
'extern forensisch onderzocht' door een partij 'die onafhankelijk is ten
opzichte van alle deelnemers aan de aanbesteding'. fd

LOAD-DATE: February 8, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              68 of 200 DOCUMENTS



                                    NRC.NEXT

                                09 February 2017
                                  nn donderda

'De Belastingdienst int 1 miljard euro per dag'

BYLINE: Philip de Witt Wijnen

SECTION: Den Haag; Blz. 4

LENGTH: 637 woorden

ABSTRACT

Dat schrijft de onderzoekscommissie in het  rapport over de vastgelopen
reorganisatie.

nrc.checkt

De aanleiding

Er gaat al jaren heel veel mis bij de Belastingdienst. Aftandse ICT-systemen,
een informele, zelfs onprofessionele bestuurscultuur en een verouderd
personeelsbestand. De broodnodige  reorganisatie is vorig jaar flink uit de hand
gelopen, door een veel te riante vertrekregeling. Toch, stelde de
onderzoekscommissie die al deze tekortkomingen eind januari in kaart had
gebracht, is er één lichtpuntje. Ondanks alles slaagt de fiscus erin zijn
belangrijkste taak te volbrengen: „De medewerkers van de Belastingdienst zijn
gewoon hun werk blijven doen en innen nog steeds per werkdag gemiddeld 1 miljard
euro ter financiering van onze publieke voorzieningen."

Waar is het op gebaseerd?

In de inleiding van het onderzoeksrapport naar de misstanden bij de fiscus
verwijzen de  auteurs Tjibbe Joustra en Hans Borstlap naar de begroting van het
ministerie van Financiën. De twee onderzoekers schrijven: „Vorig jaar is er
zelfs 4,3 miljard euro meer opgehaald dan werd voorzien bij de Miljoenennota
2017."

En, klopt het?

In de vele debatten in de Tweede Kamer over de organisatorische puinhopen bij de
Belastingdienst werd de claim van de onderzoekers dikwijls verkeerd
geparafraseerd. Dan sprak men over „1 miljard per dag" als zij de
fiscusmedewerkers een compliment wilden maken over hun arbeidsethos. 1 miljard
euro per dag zou op een jaaropbrengst door de Belastingdienst van 365 miljard
neerkomen (vorig jaar zelfs 366 miljard, want het was een schrikkeljaar).
Volgens een woordvoerder van het ministerie van Financiën moet het dan ook gaan
om het „aantal werkdagen", precies zoals de onderzoekers het formuleerden. Dat
zijn er 260: 52 weken maal 5 werkdagen. (Daar gaan dan wel  de erkende
feestdagen  nog vanaf, waarvan alleen  Tweede Paasdag, Hemelvaart en Tweede
Pinksterdag altijd op een doordeweekse dag vallen.)

Dit lijkt min of meer te corresponderen met wat in het onderzoeksrapport staat:
„De dienst moet ruim 260 miljard euro per jaar zien binnen te halen."

Wordt dat ook gehaald? In de Miljoenennota 2017 staat het er iets anders. In
2016 zijn de belastinginkomsten van de rijksoverheid begroot op 152,1 miljard,
dit jaar op 160,9 miljard. Dat is dus zo'n 100 miljard onder de doelstelling van
ruim 260 miljard.

Maar de Belastingdienst haalt niet alleen belastingen op bij burgers en
bedrijven. Volgens de eigen taakomschrijving houdt de fiscus zich bezig met „de
heffing, controle en inning van rijksbelastingen, bijdragen zorgverzekeringswet,
premies volksverzekeringen en premies werknemersverzekeringen".

Die andere inkomstenbronnen staan in de tabel 'Ontwikkeling inkomsten in
2015-2017' in de Miljoenennota. Aan premies volksverzekering en
werknemersverzekeringen was voor 2016 99,2 miljard geraamd (99,7 miljard in
2017). Daar vallen ook de 'bijdragen zorgverzekeringswet' onder. Samen met de
belastingontvangsten zijn de totale inkomsten voor 2016 geraamd op 251,3 miljard
en voor dit jaar op - daar is-ie - 260,6 miljard euro. In de jaren vóór 2016
lagen de inkomsten lager (in 2012, bijvoorbeeld, 232,4 miljard). In de laatste
stand van zaken rond de overheidsfinanciën (Najaarsnota 2016) meldde minister
Dijsselbloem (Financiën, PvdA) een nieuwe meevaller. De belastingopbrengsten
zullen in 2016 4,3 miljard hoger uitkomen dan eerder begroot. De totale
inkomsten in 2016 komen daarmee vermoedelijk uit op 255,6 miljard euro. Dat is
bijna 260 miljard.

Conclusie

Uitgaande van 260 werkdagen per jaar klopt de opmerking dat de Belastingdienst
in 2016 en dit jaar circa 1 miljard euro per dag heeft opgehaald c.q. zal
ophalen. De stelling is waar.

Philip de Witt Wijnen

Ook een bewering zien langskomen die je gecheckt wilt zien?   Mail
nrccheckt@nrc.nl of tip via Twitter met de hashtag #nrccheckt

LOAD-DATE: February 8, 2017

LANGUAGE: DUTCH; NEDERLANDS

NOTES: Ook een bewering zien langskomen die je gecheckt wilt zien? Mail
nrccheckt@nrc.nl of tip via Twitter met de hashtag #nrccheckt

PUBLICATION-TYPE: Krant

JOURNAL-CODE: nrc.next


                         Copyright 2017 NRC Media B.V.
                              All Rights Reserved

                              69 of 200 DOCUMENTS



                            Het Financieele Dagblad

                     8 februari 2017 woensdag 12:00 AM GMT

Belastingdienst krijgt 'nul reacties' op 550.000 brieven aan zzp'ers

SECTION: ECONOMIE & POLITIEK; Blz. 6

LENGTH: 164 woorden


Den Haag De Belastingdienst merkt niets meer van onrust of onzekerheid bij
opdrachtgevers en zzp'ers over de toepassing van de Wet DBA tegen
schijnzelfstandigheid. Op een uitlegbrief daarover aan 550.000 zzp'ers die vorig
jaar nog een VAR-verklaring hadden van de Belastingdienst, kwamen volgens een
woordvoerster van het ministerie van Financiën 'nul reacties'.

Ook in het reguliere verkeer met opdrachtgevers, zelfstandige professionals of
brancheorganisaties komen er 'nauwelijks meer vragen' over opschorting van de
Wet DBA en de aanpak van schijnzelfstandigheid. 'Er is natuurlijk ook al
ongelooflijk veel moeite gedaan om mensen te informeren', zegt de woordvoerster.

Staatssecretaris Eric Wiebes van Financiën schortte vorig jaar de handhaving van
de regelgeving tegen schijnzelfstandigheid op tot 1 januari 2018. Dat gebeurde
in reactie op de onzekerheid en maatschappelijke onrust die ontstond toen de
vrijwaring (VAR) van opdrachtgevers voor schijnconstructies werd opgeheven. fd

LOAD-DATE: February 7, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              70 of 200 DOCUMENTS



                                NRC Handelsblad

                                08 February 2017
                                  nh woensdag

Onderzoek 'Belastingdienst controleert minder'

SECTION: Economie; Blz. 1

LENGTH: 81 woorden

DATELINE: Amsterdam.


De Belastingdienst controleert bij bijna een kwart van alle grote ondernemingen
nauwelijks meer. Dat meldde Trouw woensdag op basis van een onderzoek uitgevoerd
door het journalistieke onderzoeksplatform Investico. In 2015 keek de
Belastingdienst volgens Trouw nog naar de boekhouding van 26.000 bedrijven;  dat
zijn 12.000 aangiften minder dan het jaar ervoor, en 58.000 minder dan in 1996.
Betrokken inspecteurs vrezen dat de Nederlandse staatskas steeds meer belasting
misloopt. (NRC)

LOAD-DATE: February 8, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              71 of 200 DOCUMENTS



                             Reformatorisch Dagblad

                            8 februari 2017 woensdag

[Het ene debat over de Belastingdienst is nog nie...]*

SECTION: ECONOMIE; Blz.16

LENGTH: 52 woorden


Het ene debat over de Belastingdienst is nog niet gevoerd of het andere staat
alweer op de rol. Nieuw onderzoek toont aan dat de fiscus wellicht geld misloopt
door een „innige relatie" met bedrijven. Extra voer voor het Kamerdebat van
morgen.

* Vervangende titel / Replacement title

LOAD-DATE: August 30, 2017

LANGUAGE: DUTCH; NEDERLANDS

PUBLICATION-TYPE: Krant


                     Copyright 2017 Reformatorisch Dagblad
                              All Rights Reserved

                              72 of 200 DOCUMENTS



                                     Trouw

                            8 februari 2017 woensdag

'We willen geen politieagentje spelen namens de Belastingdienst'

BYLINE: JAN KLEINNIJENHUIS EN KARLIJN KUIJPERS

SECTION: Vandaag; Blz. 5

LENGTH: 677 woorden


"We hebben flink getwijfeld of we het wel wilden", zegt accountant Kees de Boer.
"We wilden geen politieagentje gaan spelen namens de Belastingdienst."

Uiteindelijk besloot zijn accountantskantoor NBC/Van Roemburg & Partners zo'n
zes jaar geleden toch gebruik te maken van 'horizontaal toezicht', waarmee hij
voor zijn klanten sneller de belastingaangifte kon doen.



Maar volgens De Boer kan het systeem tegen zijn eigen grenzen aan gaan lopen:
"Als horizontaal toezicht nog groter wordt, heeft de Belastingdienst te weinig
capaciteit. Dan gaat het ten onder aan zijn eigen succes."

De Boer is accountant in Volendam. Hij werkt vooral voor het midden- en
kleinbedrijf, van kleine winkeliers tot grotere ondernemers met zo'n vijftig
werknemers. Sinds zes jaar heeft het accountantskantoor waar hij werkt een
convenant met de Belastingdienst. Zo kunnen zijn klanten gebruikmaken van
horizontaal toezicht.

Waarom besloot u met dit toezichtsysteem te gaan werken?

"Zo'n acht jaar geleden deden we mee aan een pilot voor een verkorte
winstaangifte. Dat beviel goed. Toen de pilot stopte, vroeg de Belastingdienst
of wij met horizontaal toezicht verder wilden gaan.

"Uiteindelijk hebben we toch besloten mee te doen. Eigenlijk doen we helemaal
niets anders dan voorheen. We stellen gewoon de aangifte van onze klanten op en
zorgen dat iemand bijvoorbeeld de verbouwing van zijn badkamer niet op de zaak
boekt. Maar dat deden we altijd al."

Wat is het voordeel?

"De Belastingdienst verkoopt het door te zeggen dat je met horizontaal toezicht
minder boekenonderzoeken krijgt. Dat is een misvatting, want andere bedrijven
worden nu ook bijna niet gecontroleerd. Volgens mij krijg je nu eens per veertig
jaar een boekenonderzoek.

"Het grootste voordeel is dat we snel antwoord krijgen van de Belastingdienst.
Soms wil je even iets voorleggen aan de belastinginspecteur. Dankzij horizontaal
toezicht hebben we één contactpersoon die zorgt dat we snel antwoord krijgen op
onze vragen. We komen gewoon bovenop de stapel te liggen.

"Zonder horizontaal toezicht is het soms huilen met de pet op. Het komt voor dat
je helemaal geen antwoord krijgt, of dat je tot wel driekwart jaar moet wachten.
We moeten regelmatig dreigen met dwangsommen om een antwoord te krijgen. Dat is
voor onze klanten niet fijn, zij willen gewoon rust en zekerheid."

Hoe werd u toegelaten tot horizontaal toezicht?

"We hebben een keurmerk van de branchevereniging SRA en we hebben een vergunning
van de Autoriteit Financiële Markten. Dat gaf de Belastingdienst voldoende
vertrouwen om met ons te werken.

"In ons geval kwam de Belastingdienst ook nog langs om naar onze procedures te
kijken. Maar ze varen op het keurmerk van de branchevereniging."

Welke bedrijven maken er gebruik van?

"We hebben het aan bijna al onze klanten aangeboden. We hebben ook wat grotere
bedrijven die zelf controleplichtig zijn. De Belastingdienst wil met zulke
bedrijven liever een individuele afspraak. Daar gaat de inspecteur kijken of het
bedrijf een goede aangifte maakt. Bij kleine bedrijven hoeft dat allemaal niet."


Raadt u nieuwe klanten aan om over te stappen?

"Op dit moment niet, we hebben het afgelopen half jaar geen enkele nieuwe klant
aangemeld. De eerste jaren was ik positief, maar dat begint nu te veranderen.

"Als er dingen veranderen (bijvoorbeeld nu de invorderingswet onder horizontaal
toezicht komt te vallen) moeten al mijn klanten een nieuwe verklaring tekenen.
Dus ik moet driehonderd klanten een brief sturen, uitleggen wat er is veranderd,
en zorgen dat ze allemaal tekenen.

"Bovendien kan het systeem tegen zijn eigen grenzen aan gaan lopen. Wanneer
steeds meer bedrijven gebruik maken van horizontaal toezicht, zal daar extra
capaciteit voor nodig zijn.

"Is die capaciteit er niet, dan zullen wij ook onder horizontaal toezicht langer
moeten wachten voor antwoord op vragen. Horizontaal toezicht gaat dan ten onder
aan zijn eigen succes."

'Als het systeem nog groter wordt, heeft de Belastingdienst te weinig
capaciteit. Dan gaat het ten onder aan zijn eigen succes.'




Bekijk de oorspronkelijke pagina:

LOAD-DATE: 7 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              73 of 200 DOCUMENTS



                            Het Financieele Dagblad

                     4 februari 2017 zaterdag 12:00 AM GMT

Weer gewoon doen bij de Belastingdienst

SECTION: IN HET NIEUWS; Blz. 2

LENGTH: 387 woorden


'Zullen we er nu eens een gewone Rijksdienst van maken, met een structuur en
risicomanagement zoals we die elders kennen?' vroeg staatssecretaris Eric Wiebes
donderdag in de Tweede Kamer, waar hij zich opnieuw moest verantwoorden voor de
ontsporing van de reorganisatie van de Belastingdienst.

Waarom is niemand daar eerder op gekomen? De ontsporing van de dienstleiding van
de Belastingdienst met de vertrekregeling van eind 2015 stond immers niet op
zichzelf. Het was de culminatie van een proces dat door een andere VVD'er,
Gerrit Zalm, al in 2002 in gang werd gezet toen hij de Belastingdienst op
afstand zette als 'agentschap'.

Onder verantwoordelijkheid van Wiebes, die de dienst kreeg toevertrouwd omdat
zijn voorganger de greep kwijt was, benoemde de dienstleiding zichzelf in 2015
nog tot 'raad van bestuur'. Die hoogmoed, inmiddels schielijk teruggedraaid, was
kenmerkend voor de houding aan de top die onderzoekers Joustra en Borstlap
aantroffen. 'Als je wilt dat we (EURO) 1 mrd per werkdag blijven binnenhalen,
kun je ons beter niet te veel lastigvallen.'

De Belastingdienst, die de meest vitale overheidstaak in vredestijd uitoefent,
is geen 'profit center' met businesscases, erkent Wiebes nu met zijn retorische
vraag. De dienst wordt weer onderhorig binnen de hiërarchie van het departement
van Financiën. Het is jammer dat Wiebes, zelf oud-­topambtenaar en
organisatieadviseur, de zwakke plekken in de organisatie die Joustra en Borstlap
binnen luttele weken blootlegden pas ontdekte toen het te laat was.

Als hij het normaliseringsproces eerder in gang had gezet, zou dat hemzelf en
vooral de medewerkers die vorig jaar nog (EURO) 4,3 mrd meer binnenhaalden met
minder mensen een hoop frustratie hebben bespaard. De energie die nu verloren is
gegaan had kunnen worden aangewend om de dienst eerder klaar te stomen voor een
nieuw tijdperk.

De belangrijkste schadepost is echter het aanzien van de Belastingdienst. Wiebes
daarvoor nu nog slachtofferen terwijl hij over ruim een maand demissionair
wordt, zou symboolpolitiek zijn. Bovendien lijkt hij, in tegenstelling tot zijn
voorganger, greep te hebben gekregen op de onderliggende problemen van de
dienst. Maar 'cultuur is geen knop die je omdraait', waarschuwde hij zelf al.
Het zal ook van zijn opvolger een consequente lijn vergen om de draai te
voltooien.

LOAD-DATE: February 3, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              74 of 200 DOCUMENTS



                                 de Volkskrant

                            3 februari 2017 vrijdag

Is het bij de Belastingdienst nu echt een grote puinhoop?

SECTION: Economie; Blz. 28

LENGTH: 486 woorden


De kwestie Peter de Waard


Reageren?

p.dewaard@volkskrant.nl

De woorden puinhoop, puinzooi en puinbak behoren tot de politieke hyperbolen.
Elke fout of misstand op een ministerie of bij een overheidsdienst wordt door de
oppositie opgepakt met de mededeling dat het een grote puinhoop, complete chaos
of enorme bende is.



Dat geldt bijvoorbeeld voor het ministerie van Veiligheid en Justitie, waar
sprake is van een structurele puinhoop vanwege een bonnetje uit 1999 dat al drie
bewindslieden de kop heeft gekost. Niettemin dalen de misdaadcijfers jaar op
jaar: van ruim 1,3 miljoen in 2007 tot 962 duizend in 2015. En de criminaliteit
met de ernstigste gevolgen voor burgers (woninginbraken, overvallen) daalt het
snelst. Of dat de verdienste is van Justitie of te maken heeft met de
vergrijzing staat ter discussie, maar Nederland is een van de twintig minst
criminele landen ter wereld. Blijkbaar gaat er toch nog iets goed.

Dat geldt ook voor de Belastingdienst, waar ook al jaren een complete chaos zou
heersen. Inmiddels wordt er dit jaar een recordbedrag van 263,1 miljard euro aan
premies en belasting binnengehaald. Loonslaven en uitkeringsgerechtigden die te
weinig spaargeld hebben voor een BV op de Maagdeneilanden en alle overige
inkomsten hebben laten registreren met het burgerservicenummer kunnen het
aangiftebiljet bijna ongezien tekenen.

Voor de overgrote meerderheid heeft de Belastingdienst het perfect in orde.
Bijna te perfect, zo stellen de meeste Nederlanders elk voorjaar tandenknarsend
vast.

Dat neemt niet weg dat er dingen misgaan, zoals bij de te royale vertrekregeling
voor tweeduizend ambtenaren. Omdat computers het routineuze controlewerk beter
doen dan mensen, kan de Belastingdienst met minder personeel volstaan, net zoals
de banken die al jaren bezig zijn af te slanken omdat de computer nu eenmaal
foutlozer debiteert en crediteert. Die reorganisatie is niet vlekkeloos
verlopen. Daardoor dreigen op korte termijn personeelstekorten, waardoor
controles minder vaak kunnen plaatsvinden.

En een deel van de Nederlanders weet de fiscus nog altijd te flessen. Voor de
kleine graaiers, zeg de schoonmaaksters en klussers van de privéhuizen, bestaat
nog wel enig begrip, omdat de zogeheten middengroepen vaak zelf boter op het
hoofd hebben. Maar als de grootverdieners de Belastingdienst een rad voor ogen
draaien, wordt het rechtvaardigheidsgevoel bij Nederlanders aangetast.

Daarnaast, onthulde Zembla, is er mogelijk een beveiligingslek bij de
Belastingdienst. Hoewel de Amerikaanse of Russische inlichtingendiensten daar
voor zover bekend nog geen misbruik van hebben gemaakt, is het een nieuw bewijs
van chaotische toestanden.

Het is mooi dat Zembla daarvoor waarschuwt, net zoals de Kamer aan de bel mag
trekken als de reorganisatie niet goed verloopt, maar de hyperbolen zijn
verkiezingsretoriek die het cynisme over de hele politiek versterken.




Bekijk de oorspronkelijke pagina: ,

LOAD-DATE: 2 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              75 of 200 DOCUMENTS



                                 de Volkskrant

                            3 februari 2017 vrijdag

Debat Belastingdienst wordt vervolgd

SECTION: Ten Eerste; Blz. 8

LENGTH: 165 woorden


Wiebes onder vuur over vertrekregeling

De Tweede Kamer wil het debat met staatssecretaris Wiebes van Financiën
voortzetten over misstanden bij de Belastingdienst. Gisteren voelde de Kamer
Wiebes aan de tand over een vertrekregeling die ten kosten van 700 miljoen euro
uitmondde in een verkapt vroegpensioen voor bijna 5 duizend 60plussers. Wiebes
is 'onder geen beding' bereid de schuldigen daarvan bij de Belastingdienst te
zoeken. 'Want ik ben politiek verantwoordelijk.'

Volgende week gaat de Kamer met Wiebes in debat over de beveiliging van gegevens
van belastingbetalers. De Autoriteit Persoonsgegevens, de privacywaakhond van de
overheid, doet daar onderzoek naar naar aanleiding van het tv-programma Zembla.
Dat stelt dat de dienst de financiële en persoonlijke gegevens van 11 miljoen
belastingbetalers en 2 miljoen bedrijven onvoldoende heeft beveiligd tussen 2013
tot 2016. Wiebes gaat uitzoeken of er werkelijk iets mis is, al is hem dat nog
niet gebleken.




Bekijk de oorspronkelijke pagina:

LOAD-DATE: 2 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              76 of 200 DOCUMENTS



                                    NRC.NEXT

                                03 February 2017
                                   nn vrijdag

Belastingdienst Staatssecretaris Wiebes (VVD) overleeft venijnig debat

SECTION: Binnenland; Blz. 2

LENGTH: 115 woorden

DATELINE: DEN HAAG.


Staatssecretaris Eric Wiebes (Financiën, VVD) heeft donderdag een venijnig debat
over de problemen bij de Belastingdienst doorstaan. De oppositie   houdt vragen.
D66, CDA, SP en PVV verwonderen zich  dat Wiebes  helemaal niets wist van een
desastreuze vertrekregeling in verband met een reorganisatie. Die regeling pakte
tientallen miljoenen euro's duurder uit dan gepland en de verkeerde mensen
liepen weg. Onder anderen Pieter Omtzigt (CDA) wil meer onderzoek. Maar volgens
Wiebes was hij niet alleen vooraf niet op de hoogte van de regeling, er is zelfs
achteraf weinig over terug te vinden in  documenten. Hij ziet niets in nieuw
onderzoek  en wil ook niet op zoek naar schuldigen. (ANP)

LOAD-DATE: February 2, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2017 NRC Media B.V.
                              All Rights Reserved

                              77 of 200 DOCUMENTS



                                     Trouw

                            3 februari 2017 vrijdag

Belastingdienst, staat in de staat

SECTION: Opinie; Blz. 21

LENGTH: 466 woorden


commentaar


De verbijstering van de onderzoekscommissie en van de voltallige Tweede Kamer
over de vertrekregeling voor het personeel van de Belastingdienst is
begrijpelijk. Het is onvoorstelbaar dat een staatssecretaris van financiën wordt
verrast door een collectieve vertrekregeling voor al het personeel van de
dienst, ongeacht de functie. Het resultaat is een uitgave van een half miljard
euro waar de betreffende staatssecretaris Eric Wiebes geen weet van had en grote
zorgen over de vraag of de inning van belastingen de komende jaren wel geborgd
is.



De onderzoekscommissie onder leiding van de voormalige topambtenaren Hans
Borstlap en Tjibbe Joustra kwam woorden tekort om het onbegrip over de gang van
zaken bij de Belastingdienst te beschrijven. Bij de dienst is een uitgebreide
modernisering aan de gang. Die heeft tot gevolg dat veel banen overbodig worden
en bovendien functies niet langer zullen bestaan. Wiebes wilde daarvoor een plan
dat ontslagen zo veel mogelijk zou voorkomen en waarbij zoveel mogelijk
personeelsleden zouden worden herplaatst. In plaats daarvan werd in november
2015 besloten tot een riante vertrekregeling, waar begrijpelijkerwijs veel
ambtenaren - te veel - gebruik van maakten en maken. Ook mensen die cruciaal
zijn voor de bedrijfsvoering van de Belastingdienst. Van dat besluit werd Wiebes
niet op de hoogte gesteld.

Borstlap en Joustra vonden geen bewijs dat de staatssecretaris op de hoogte was,
zelfs niet informeel. Zij verklaarden dat door de al jaren heersende gewoonte
bij de Belastingdienst alles op eigen houtje te doen en volkomen autonoom te
opereren.

Een voor de Kamer uiterst onbevredigende conclusie. Als controleur van het
kabinet wil de Kamer een bewindspersoon kunnen aanspreken op fouten gemaakt door
ambtenaren.

Onbevredigend, maar onvermijdelijk. De politieke verantwoordelijkheid van Wiebes
staat weliswaar buiten kijf, maar er zijn nu belangrijker zaken dan de discussie
over de politieke gevolgen. De inkomsten van de overheid in de nabije toekomst
staan op het spel. Het is vooralsnog een operatie van redden wat er te redden
valt en voorkomen dat de Belastingdienst nog langer als een staat in de staat
kan opereren.

De lessen waren duur, maar de kosten vallen nog mee als van die lessen ook
geleerd wordt. De Kamer ziet dat gelukkig in. Inmiddels is in deze
kabinetsperiode een hele rij bewindslieden tot aftreden gedwongen om minder dan
wat er bij de Belastingdienst aan de hand is. Ter verdediging van Wiebes kan
worden aangevoerd dat daar echter dingen zijn gebeurd die elk
voorstellingsvermogen te boven gaan.

De mening van de krant, verwoord door leden van de hoofdredactie en senior
redacteuren.

Er spelen belangrijker zaken dan de politieke gevolgen. De inkomsten van de
overheid staan op het spel.




Bekijk de oorspronkelijke pagina:

LOAD-DATE: 2 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              78 of 200 DOCUMENTS



                                     Trouw

                            3 februari 2017 vrijdag

Wiebes door, ondanks fiasco Belastingdienst

BYLINE: LEX OOMKES, REDACTIE POLITIEK

SECTION: Nederland; Blz. 8

LENGTH: 480 woorden



HIGHLIGHT: financiën | Wiebes mag van de Kamer aanblijven, ook al is het een
chaos bij de Belastingdienst. Hij moet wel beter communiceren.


Staatssecretaris Eric Wiebes van financiën weigert nader onderzoek te laten doen
naar de vraag waarom hij niet geïnformeerd werd dat er een veel te ruimhartige
vertrekregeling zou komen bij de Belastingdienst.



Wiebes verwees gisteren in een Kamerdebat - dat vele malen langer duurde dan
gepland - naar de conclusies van de eerdere onderzoekscommissie dat zo'n
onderzoek niets nieuws op zou leveren. Bovendien, aldus Wiebes, lijkt het er
sterk op dat de Kamer op zoek wil naar de schuldigen. Er is niet één schuldige
en ook niet een aantal. Alles is te wijten aan de cultuur bij de Belastingdienst
waarbij de politieke leiding van het ministerie niet bij plannen betrokken
wordt, aldus Wiebes.

In november 2015 kwam de leiding van de dienst met de bonden tot een akkoord
voor een vertrekregeling, die gedwongen ontslagen bij de reorganisatie van de
Belastingdienst zo veel mogelijk moest voorkomen. Anders dan met Wiebes
afgesproken, kwam er een algemene regeling waar iedereen, ook mensen met een
voor de belastinginning cruciale functie, gebruik van kon maken. Daar werd
inmiddels al een half miljard euro aan uitgegeven zonder dat er toestemming was
van de staatssecretaris. Volgens het vorige week gepubliceerde rapport van de
commissie Onderzoek Belastingdienst, bestaande uit de ex-topambtenaren Hans
Borstlap en Tjibbe Joustra, zou de belastinginning erdoor in gevaar kunnen
komen.

Het Kamerdebat voltrok zich in een grimmige sfeer. Een aantal woordvoerders
vroeg om inzage in niet-officiële verslagen van vergaderingen van de leiding van
de Belastingdienst uit november 2015, toen werd besloten tot de riante regeling.


Wiebes weigerde dat en wilde de stukken, die wel ter beschikking van Borstlap en
Joustra stonden, zelf ook niet lezen. Ik heb er niets aan kennis te nemen van
stukken die niet officieel zijn vastgesteld, meende Wiebes.

Pas na ruim zes uur debat ging de bewindsman door de knieën. De Kamer kreeg de
stukken nog steeds niet, maar Wiebes wilde wel vertellen dat er hoegenaamd niets
in stond over een vertrekregeling. Politiek is die mededeling van groot belang,
want mocht ooit blijken dat uit dergelijke stukken wel te destilleren valt dat
Wiebes van een mogelijke vertrekregeling op de hoogte had kunnen zijn, dan is
zijn politieke lot bezegeld.

Vooralsnog verbindt de Kamer aan de opmerkelijke gang van zaken niet de ultieme
politieke consequentie. Diverse woordvoerders stelden dat het belangrijker is
dat de belastinginkomsten van de overheid zo snel mogelijk gegarandeerd worden
en dat de dienst in staat is opengevallen cruciale functies zo snel mogelijk met
nieuw personeel te bezetten. Wiebes moet van de Kamer het parlement voortaan
veel vaker op de hoogte houden van de voortgang van de reorganisatie van de
Belastingdienst.

Zelfs in geheime rapporten zou niets staan waaruit blijkt dat Wiebes de chaos
had kunnen voorzien




Bekijk de oorspronkelijke pagina:

LOAD-DATE: 2 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              79 of 200 DOCUMENTS



                                  De Telegraaf

                            28 januari 2017 zaterdag
                                 Gehele Oplage

Gekke procedure bij Belastingdienst

BYLINE: Reinier van Zutphen

SECTION: WATUZEGT; Blz. 015

LENGTH: 430 woorden


Doris is alleenstaande moeder. Ze krijgt maandelijks kindgebonden budget van
Belastingdienst Toeslagen. Dit geld gebruikt ze voor de verzorging van haar
kinderen. Omdat ze alleenstaand is, krijgt Doris meer geld dan iemand met een
partner. In maart krijgt ze bericht van de Belastingdienst: haar kindgebonden
budget stopt. Waarom? Ze zou een partner hebben. Doris moet eerst aantonen dat
ze geen partner heeft. Dan pas krijgt ze weer kindgebonden budget.

Doris belt de Belastingdienst. Die legt uit dat ze op een lijst van de Sociale
Verzekeringsbank (SVB) staat. Hierop staan mensen die bij de SVB geregistreerd
staan mét partner, maar bij de Belastingdienst zonder. Ze zouden dus meer
kindgebonden budget krijgen dan waar ze recht op hebben. Er kan sprake zijn van
fraude. Doris moet dus eerst aantonen dat ze geen partner heeft. Dat kan met
een formulier, maar dat krijgt ze pas in mei toegestuurd. Die formulieren
moeten namelijk nog aangemaakt worden en dat duurt even. Doris krijgt het
benauwd; sowieso twee maanden zonder kindgebonden budget! Ze  belt de SVB voor
opheldering. Die vertellen dat ze in hun systeem als  alleenstaand staat
ingeschreven. Ze staat dus onterecht op de lijst. Doris  geeft dit gelijk door
aan de Belastingdienst. Hun reactie: Doris moet toch echt  wachten op het
formulier.  Het is mei. Het formulier komt. Doris vult het in en stuurt het
terug. In juni  en juli belt ze de Belastingdienst. Hoe staat het met haar
formulier? Ze smeekt  de Belastingdienst te beginnen met de behandeling.
Financieel gaat ze inmiddels  kopje onder. Eind augustus belt ze weer. Wat hoort
ze tot haar wanhoop? Haar  formulier is nooit aangekomen! Ze moet het opnieuw
insturen. Doris heeft het  niet meer. Gekmakend!  Uiteindelijk vindt de
Belastingdienst het formulier toch ergens. Maar de  behandeling kan nog wel even
duren. De maat is vol. Doris klaagt bij ons. Wij  vragen Toeslagen binnen twee
weken te zorgen voor een oplossing. Doris zit  inmiddels een half jaar zonder
kindgebonden budget. Toeslagen komt eindelijk in  actie.  We snappen dat
Toeslagen fraude wil bestrijden. Maar zorg dan dat de aanpak  hiervoor al klaar
ligt. Niet dat Doris twee maanden wacht op een formulier, nog  eens vier maanden
op de behandeling en het ondertussen financieel niet meer  trekt. Niemand bij
Toeslagen heeft ook moeite gedaan de zaak voor Doris echt  uit te zoeken.
Toeslagen ziet dit alles ook in. Ze passen hun werkwijze aan en  overwegen nu
zorgvuldiger of ze iemands toeslag zomaar stopzetten.  Gefingeerde naam

Toelage een half jaar ten onrechte stopgezet

LOAD-DATE: 27 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2017 De Telegraaf
                              All Rights Reserved

                              80 of 200 DOCUMENTS



                                 de Volkskrant

                            28 januari 2017 zaterdag

De Belastingdienst is rücksichtslos

BYLINE: REINOUT VAN DER HEIJDEN

SECTION: Economie; Blz. 33

LENGTH: 497 woorden


Moet ik dubbel belasting betalen?


Ik heb een voorlopige aanslag 2017 gekregen, terwijl ik de aanslag over 2016 nog
moet krijgen. Moet ik nu dubbel belasting betalen?

Ja, dat gebeurt als u inkomen heeft waarop geen loonbelasting wordt ingehouden.
Loonbelasting is wat de werkgever of uitkeringsinstantie elke maand inhoudt ten
gunste van de Belastingdienst. De fiscus wil boter bij de vis.



U krijgt dit jaar voor het eerst een voorlopige aanslag indien de
Belastingdienst niet eerder wist dat u een regelmatig inkomen had waarover geen
loonbelasting werd geheven.

Het is niet mogelijk om bezwaar te maken tegen de voorlopige aanslag. U moet
betalen. U kunt ook geen betalingsregeling treffen. U mag wel de voorlopige
aanslag gespreid betalen in 11 termijnen. Verder kunt u een nieuwe voorlopige
aanslag aanvragen als de fiscus uw inkomen over 2017 te hoog inschat.

U vindt dat u dubbel belasting betaalt, want u krijgt deze zomer ook nog een
aanslag over 2016. De belastinginspecteur ziet dat anders. De aanslag over 2016
had u volgens hem al vorig jaar moeten betalen. U had vorig jaar al om een
voorlopige aanslag 2016 moeten vragen.

U bent zeker niet de enige die klaagt over de inhaligheid van de
Belastingdienst. U krijgt een brief met een acceptgiro, waarin staat voor welke
datum u dit bedrag van vaak duizenden euro's moet betalen. Als u goed leest,
wordt duidelijk dat u het bedrag door elf kunt delen. U vult dat bedrag in op de
acceptgiro en ontvangt dan vanaf februari elke maand voor dat bedrag een nieuwe
acceptgiro.

Kamerlid Pieter Omtzigt diende vorig jaar motie 267 in om de Belastingdienst
ertoe aan te zetten de 11 maandelijkse termijnen standaard als uitgangspunt te
nemen. U krijgt dan geen aanslag voor bijvoorbeeld 4.000 euro, maar voor 363,64
euro per maand.

Motie 267 is op 19 april 2016 door een Kamermeerderheid aangenomen, maar niet
uitgevoerd. De staatssecretaris van Financiën liet later weten de huidige brief
best duidelijk te vinden. Misschien komt er in 2018 nog een aanpassing.
Afwachten dus.

De Nationale Ombudsman klaagt al jaren dat de Belastingdienst rücksichtslos
opereert. Bij voorlopige aanslagen en het terugvorderen van toeslagen houdt de
dienst weinig rekening met het budget van burgers. Ook overheidsinstellingen,
zoals de Belastingdienst en de Sociale Verzekeringsbank (SVB) moeten rekening
houden met de beslagvrije voet. De burger moet genoeg overhouden om van te
leven. Wie vindt dat er te snel wordt ingevorderd, kan gebruik maken van de
rekenhulp op belastingdienst.nl.

Check bij mijntoeslagen.nl of de Belastingdienst uw toeslagen wel baseert op het
juiste inkomen. Als daar het inkomen te laag is geschat, moet u later ook nog
toeslagen terugbetalen. Dat komt altijd ongelegen.

Reinout van der Heijden is hoofdredacteur van de Geldgids.

Zelf een vraag aan Reinout?

geldvraag@volkskrant.nl

Geldvraag

De Kamer vindt dat gespreid betalen de norm moet zijn, de staatssecretaris legde
de motie naast zich neer




Bekijk de oorspronkelijke pagina:

LOAD-DATE: 27 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              81 of 200 DOCUMENTS



                            Het Financieele Dagblad

                     28 januari 2017 zaterdag 12:00 AM GMT

Wiebes: 'Ik was onvoldoende betrokken bij reorganisatie Belastingdienst'

BYLINE: Ulko Jonker

SECTION: IN HET NIEUWS; Blz. 8

LENGTH: 889 woorden


Staatssecretaris Eric Wiebes gaat door het stof na zeer kritisch rapport over
gang van zaken bij de fiscus

Ulko Jonker

Den Haag

Staatssecretaris Eric Wiebes van Financiën erkent dat hij 'de informele
werkwijze' rondom de reorganisatie van de Belastingdienst 'onvoldoende heeft
gecorrigeerd'.

In een brief aan de Kamer spreekt hij zijn mea culpa uit over de ontsporing van
de zogenoemde 'Investeringsagenda', die hij met drie topambtenaren in gang heeft
gezet. Dat plan voorziet in de omslag naar een sterk afgeslankte data- en
risicogedreven organisatie.

'Het ontbrak aan strakke afspraken tussen de ambtelijke en politieke leiding
over de te realiseren personele uitstroom, waardoor mijn betrokkenheid daarbij
onvoldoende was', aldus Wiebes.

De VVD'er reageert daarmee op een rapport van een onderzoekscommissie over de
gang van zaken in het proces, dat uit de hand liep toen een vertrekregeling
ontaardde in dreigende leegloop en massale vervroegde uittreding.

'Ik heb de informele en slordige besluitvorming aan den lijve ondervonden en ik
moet eerlijk concluderen dat ik de hardnekkigheid van de cultuur een tijdlang
heb onderschat', aldus Wiebes vrijdagmiddag tegen BNR Nieuwsradio. 'Ik heb er
onvoldoende tegenwicht aan geboden.'

De VVD'er had zelf 'meer moeten doorvragen' bij de ambtelijke leiding over de
details en voortgang van de reorganisatie die hij in gang had gezet, zeggen ook
onderzoekers Tjibbe Joustra en Hans Borstlap.

Ze vinden dat de interne sturing en beheersing van processen nu met voorrang
moeten worden verbeterd. De moderniseringsslag die de Belastingdienst heeft
proberen te maken levert inmiddels risico's op voor de continuïteit van de
belastinginning, luidt hun conclusie.

Wiebes meldde vrijdag aan de Kamer dat hij budget heeft vrijgemaakt voor 140
extra fte inzet bij de dienst, boven op de al bestaande ruimte voor 350 extra
fte dit jaar. 'Het betreft in alle gevallen bedrijfskritieke functies, waaronder
deurwaarders.' De staatssecretaris verzekert dat de continuïteit van inning en
controle is geborgd. 'Het kan nooit zo zijn dat we belastinginkomsten mislopen.'

'De ontspoorde vertrekregeling is geen incident', zegt Tjibbe Joustra van de
onderzoekscommissie. 'Er is een gebrek aan regie en ­tegenspraak.'

Volgens de commissie zijn de checks-and-balances binnen zowel de Belastingdienst
als het ministerie van Financiën 'niet op orde'. Ook schrijven Joustra en
Borstlap dat het 'dringend noodzakelijk' is dat het toezicht op de
Belastingdienst door het departement wordt verbeterd.

Bij de Belastingdienst is buiten medeweten van de staatssecretaris en minister
Jeroen Dijsselbloem een generieke vertrek­regeling overeengekomen waarvan
uiteindelijk 5100 mensen gebruik hebben gemaakt.

De regeling werd zonder tussenkomst van de ambtelijke en politieke leiding
uiteindelijk ingericht als een aanbod voor vervroegde uittreding. Ook binnen de
dienst en zelfs bij de bonden werd dat als een positieve verrassing gezien, maar
het was niet de bedoeling van de politieke leiding.

Hoe dat kon gebeuren, is ook voor de onderzoekscommissie nog altijd een groot
raadsel. 'Er is een informele manier van communiceren en besluitvorming. Zo was
er geen mandaat van de staatssecretaris voor de onderhandelingen over de
vertrek­regeling', stelde Joustra vast.

'De commissie heeft met enige verbazing kennis genomen van deze ingesleten
informaliteit in een dienst, die wat betreft het contact met
belastingplichtigen, terecht, zorgvuldig en volgens formele procedures opereert.
Ook dit is een aspect waarin de top en de werkvloer kennelijk uit elkaar zijn
gegroeid'.

Borstlap verbaasde zich ook over 'het gebrek aan besef bij de onderhandelaars
dat de regeling maatschappelijk niet aanvaard zou kunnen worden'.

Door het generieke karakter werd de regeling ook veel duurder. Het
oorspronkelijke budget wordt met (EURO) 66 mln overschreden, maar dat is
volledig toe te schrijven aan een onvoorziene boete van (EURO) 167 mln die de
Belastinginspecteur de dienst oplegt vanwege het VUT-karakter van de
vertrek­regeling dat in strijd is met het ­kabinetsbeleid.

Ook die boete blijkt overigens binnen de dienst al lange tijd in het vizier te
zijn geweest zonder dat daarover naar staatssecretaris Wiebes werd
gecommuniceerd.

De Belastingdienst wilde veel van de vertrekkers liever niet kwijt, anderen
stonden al op het punt met pensioen te gaan en incasseerden ook nog een
vertrek­premie.

De gang van zaken met de vertrekregeling staat niet op zichzelf. 'Er is een
grote autonomie ontstaan onder het motto: stoor ons nu niet zolang we (EURO) 1
mrd per werkdag binnen harken. Dat is diep ingesleten', aldus Borstlap.

De commissieleden oordelen dat staatssecretaris Wiebes meer had moeten
doorvragen in het ­reorganisatieproces dat hij zelf in gang zette met slechts
drie topambtenaren - die het vervolgens grotendeels bij zichzelf hielden. 'De
operatie werd niet diepgaand besproken met collega-leden van de Raad van
Bestuur', aldus het rapport. 'Laat staan met medewerkers daaronder.'

Joustra meent dat het niet de bedoeling is dat Wiebes de ­directeur-generaal van
de dienst vervangt. 'Maar hij had er vaker naar moeten vragen.' Ook bleek
volgens de onderzoekscommissie dat er naast een veel te grote afstand tussen top
en werkvloer geen onderscheid tussen uitvoering en controle was. Volgende week
vergadert de Kamer over de Belastingdienst.

LOAD-DATE: January 27, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              82 of 200 DOCUMENTS



                                    NRC.NEXT

                                28 January 2017
                                  nn zaterdag

Maak ze nou niet gek bij de Belastingdienst

BYLINE: Marike Stellinga

SECTION: Economie; Blz. 22

LENGTH: 647 woorden

ABSTRACT

Marike Stellinga

Column

Laat ik geen grap maken over 'Leuker kunnen we het niet maken, wel makkelijker'.
De problemen bij de Belastingdienst zijn er al zo lang dat grappen over deze
leus hopeloze cliché's zijn geworden. Even een korte samenvatting van de meest
recente toestanden. Sinds oktober staat de dienst onder curatele van
staatssecretaris Eric Wiebes (VVD) wegens een uit de hand gelopen reorganisatie.
Een te riant opgetuigde vertrekregeling bleek nogal veel geld te kosten en nogal
veel ambtenaren te hebben verleid te vertrekken. Half december stuurde een
vereniging van belastingambtenaren een brandbrief de wereld in over de onrust
bij de dienst. Kop erboven: „Belastingdienst door het ijs." In januari vertrok
de door Wiebes bij Defensie weggekaapte generaal die sinds 2015 directeur was
van de Belastingdienst en de problemen daar moest oplossen. En vrijdag stelde
een commissie van wijzen (Hans Borstlap en Tjibbe Joustra) dat door de
reorganisatie de continuïteit van de belastinginning in gevaar is. Er gaan
simpelweg te snel te veel mensen weg die op cruciale plekken zitten. De
vertrekregeling is geen incident, aldus de commissie,  maar staat voor een
breder probleem: een gebrek aan regie.

Dat is nogal wat. We hebben het hier over een grote overheidsdienst waarmee
vrijwel elke Nederlander te maken heeft. Er werken 30.000 man (daarvan gaan er
5.100 weg in de reorganisatie), die een miljard euro per dag aan belasting
innen. Wiebes kwam de zolder van het belastingstelsel opruimen, zei hij toen hij
in 2014 aantrad, nadat zijn voorganger Frans Weekers (VVD) was gesneuveld op
problemen met toeslagen. Drie jaar later is daar niks van terecht gekomen.

Makkelijk gezegd, moeilijk gedaan, die zolder.  Dat ligt zeker niet alleen aan
gehannes bij de dienst zelf. Het ligt ook aan politici. Die kunnen het niet
laten belastingvoordeeltjes uit te delen aan zeer specifieke groepen mensen en
zo het belastingstelsel hopeloos ingewikkeld te maken. De belofte het stelsel
weer eenvoudiger te maken klinkt voortdurend uit de mond van dienstdoende
politieke bazen als Wiebes, er komt alleen telkens niks van terecht.

Wie de verkiezingsprogramma's leest, ziet dat alle politieke partijen weer
losgaan op hun favoriete speeltje: belastingcadeautjes en belastingstraf. De
lijsten met belastingwensen zijn bij veel partijen lang. Er moet een zorgbonus
komen, vindt het CDA, een belastingvoordeel voor mensen die zorg combineren met
werk. Er moeten meer toeslagen en belastingkortingen komen voor werkende ouders,
vindt de PvdA. Er moet een belasting komen op financiële transacties, vindt de
SP. Er moet een werknemersaftrek komen, vindt D66. Er moet een laag tarief komen
op gezonde en duurzame producten, vindt 50Plus. Belastingmaatregelen zijn voor
politici als taart en patat voor mensen die willen afvallen: je weet dat je het
zelden moet doen, maar vaak zit het toch plots in je mond.

Eerlijk is eerlijk, in veel programma's staat ook: versimpelen, dat stelsel.
Minder aftrekposten en toeslagen. Maar dat hebben we vaker gehoord. Een
hervorming kost veel geld: er zijn altijd groepen verliezers die tijdelijk
moeten worden gecompenseerd. Daaraan geld uitgeven is voor een nieuw kabinet een
stuk minder sexy dan investeren in een groene economie. En het wrange is: de
Belastingdienst lijkt ook voor zo'n vereenvoudiging nu te kwetsbaar.

Geen partij die zich daar wat van aantrekt. Behalve het CDA. Die partij
schrijft: het belastingstelsel moet hervormd worden, maar niet snel, want dat is
„niet verantwoord." Kennelijk heeft juist de partij, die vol trots de
belastingtoeslagen  waarvan later zoveel ellende kwam mede invoerde, geleerd
waarin belastingplannen vaak eindigen. Tranen.

Marike Stellinga is econoom en schrijft elke zaterdag op deze plek over politiek
en economie

Belastingmaatregelen zijn voor politici als taart en patat voor mensen die
willen afvallen

LOAD-DATE: January 27, 2017

LANGUAGE: DUTCH; NEDERLANDS

NOTES: Marike Stellinga is econoom en schrijft elke zaterdag op deze plek over
politiek en economie

PUBLICATION-TYPE: Krant

JOURNAL-CODE: nrc.next


                         Copyright 2017 NRC Media B.V.
                              All Rights Reserved

                              83 of 200 DOCUMENTS



                                NRC Handelsblad

                                28 January 2017
                                  NH Zaterdag

Maak ze nou niet gek bij de Belastingdienst

BYLINE: Marike Stellinga

SECTION: Economie; Blz. 2

LENGTH: 647 woorden

ABSTRACT

Marike Stellinga

Column

Laat ik geen grap maken over 'Leuker kunnen we het niet maken, wel makkelijker'.
De problemen bij de Belastingdienst zijn er al zo lang dat grappen over deze
leus hopeloze cliché's zijn geworden. Even een korte samenvatting van de meest
recente toestanden. Sinds oktober staat de dienst onder curatele van
staatssecretaris Eric Wiebes (VVD) wegens een uit de hand gelopen reorganisatie.
Een te riant opgetuigde vertrekregeling bleek nogal veel geld te kosten en nogal
veel ambtenaren te hebben verleid te vertrekken. Half december stuurde een
vereniging van belastingambtenaren een brandbrief de wereld in over de onrust
bij de dienst. Kop erboven: „Belastingdienst door het ijs." In januari vertrok
de door Wiebes bij Defensie weggekaapte generaal die sinds 2015 directeur was
van de Belastingdienst en de problemen daar moest oplossen. En vrijdag stelde
een commissie van wijzen (Hans Borstlap en Tjibbe Joustra) dat door de
reorganisatie de continuïteit van de belastinginning in gevaar is. Er gaan
simpelweg te snel te veel mensen weg die op cruciale plekken zitten. De
vertrekregeling is geen incident, aldus de commissie,  maar staat voor een
breder probleem: een gebrek aan regie.

Dat is nogal wat. We hebben het hier over een grote overheidsdienst waarmee
vrijwel elke Nederlander te maken heeft. Er werken 30.000 man (daarvan gaan er
5.100 weg in de reorganisatie), die een miljard euro per dag aan belasting
innen. Wiebes kwam de zolder van het belastingstelsel opruimen, zei hij toen hij
in 2014 aantrad, nadat zijn voorganger Frans Weekers (VVD) was gesneuveld op
problemen met toeslagen. Drie jaar later is daar niks van terecht gekomen.

Makkelijk gezegd, moeilijk gedaan, die zolder.  Dat ligt zeker niet alleen aan
gehannes bij de dienst zelf. Het ligt ook aan politici. Die kunnen het niet
laten belastingvoordeeltjes uit te delen aan zeer specifieke groepen mensen en
zo het belastingstelsel hopeloos ingewikkeld te maken. De belofte het stelsel
weer eenvoudiger te maken klinkt voortdurend uit de mond van dienstdoende
politieke bazen als Wiebes, er komt alleen telkens niks van terecht.

Wie de verkiezingsprogramma's leest, ziet dat alle politieke partijen weer
losgaan op hun favoriete speeltje: belastingcadeautjes en belastingstraf. De
lijsten met belastingwensen zijn bij veel partijen lang. Er moet een zorgbonus
komen, vindt het CDA, een belastingvoordeel voor mensen die zorg combineren met
werk. Er moeten meer toeslagen en belastingkortingen komen voor werkende ouders,
vindt de PvdA. Er moet een belasting komen op financiële transacties, vindt de
SP. Er moet een werknemersaftrek komen, vindt D66. Er moet een laag tarief komen
op gezonde en duurzame producten, vindt 50Plus. Belastingmaatregelen zijn voor
politici als taart en patat voor mensen die willen afvallen: je weet dat je het
zelden moet doen, maar vaak zit het toch plots in je mond.

Eerlijk is eerlijk, in veel programma's staat ook: versimpelen, dat stelsel.
Minder aftrekposten en toeslagen. Maar dat hebben we vaker gehoord. Een
hervorming kost veel geld: er zijn altijd groepen verliezers die tijdelijk
moeten worden gecompenseerd. Daaraan geld uitgeven is voor een nieuw kabinet een
stuk minder sexy dan investeren in een groene economie. En het wrange is: de
Belastingdienst lijkt ook voor zo'n vereenvoudiging nu te kwetsbaar.

Geen partij die zich daar wat van aantrekt. Behalve het CDA. Die partij
schrijft: het belastingstelsel moet hervormd worden, maar niet snel, want dat is
„niet verantwoord." Kennelijk heeft juist de partij, die vol trots de
belastingtoeslagen  waarvan later zoveel ellende kwam mede invoerde, geleerd
waarin belastingplannen vaak eindigen. Tranen.

Marike Stellinga is econoom en schrijft elke zaterdag op deze plek over politiek
en economie

Belastingmaatregelen zijn voor politici als taart en patat voor mensen die
willen afvallen

LOAD-DATE: January 27, 2017

LANGUAGE: DUTCH; NEDERLANDS

NOTES: Marike Stellinga is econoom en schrijft elke zaterdag op deze plek over
politiek en economie

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              84 of 200 DOCUMENTS



                            Het Financieele Dagblad

                     21 januari 2017 zaterdag 12:00 AM GMT

Jaap Uijlenbroek wordt nieuwe directeur-generaal bij Belastingdienst

SECTION: IN HET NIEUWS; Blz. 2

LENGTH: 112 woorden


Amsterdam Jaap Uijlenbroek wordt de nieuwe directeur-generaal van de
Belastingdienst. Dat heeft de ministerraad vrijdag besloten op voorstel van
minister Stef Blok voor Wonen en Rijksdienst. De benoeming gaat aanstaande
maandag in.

De 51-jarige Uijlenbroek is nu nog directeur-generaal Rijksvastgoedbedrijf, dat
onder het ministerie van Binnenlandse Zaken valt. Hij volgt Hans Leijtens (53)
op, die vorige week met onmiddellijke ingang is opgestapt. Leijtens vond
zichzelf niet langer de aangewezen persoon om de Belastingdienst te leiden.

Uijlenbroek wacht de zware taak om de ingrijpende reorganisatie van de 30.000
man sterke Belastingdienst weer in goede banen te leiden. fd

LOAD-DATE: January 20, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              85 of 200 DOCUMENTS



                                NRC Handelsblad

                                21 January 2017
                                  NH Zaterdag

Benoeming Nieuwe directeur voor de Belastingdienst

SECTION: Economie; Blz. 4

LENGTH: 168 woorden

DATELINE: Amsterdam.


De Belastingdienst heeft een nieuwe baas. De ministerraad heeft vrijdag besloten
Jaap Uijlenbroek voor te dragen als directeur-generaal. De 51-jarige
Uijlenbroek, nu nog directeur van het Rijksvastgoedbedrijf, is met ingang van
maandag de opvolger van Hans Leijtens, die moest opstappen nadat hij de
problemen bij de fiscus niet wist op te lossen.

Uijlenbroek heeft een lange staat van dienst als hoge ambtenaar. Zo was hij,
voordat hij verantwoordelijk werd voor het vastgoed dat in het bezit is van het
overheid, ook directeur-generaal Organisatie en Bedrijfsvoering bij het
ministerie van Binnenlandse zaken en algemeen directeur van de Arbeidsinspectie.
Hij vervulde bestuursfuncties bij het toenmalige ministerie van VROM en Sociale
zaken en is bijzonder hoogleraar Arbeidsverhoudingen in de publieke sector aan
de universiteit  Leiden.

Leijtens vertrek werd vorige week vrijdag bekendgemaakt. Hij vertrok naar eigen
zeggen omdat hij zichzelf niet meer de aangewezen persoon vond om de fiscus te
leiden.  (NRC)

LOAD-DATE: January 20, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              86 of 200 DOCUMENTS



                                     Trouw

                            21 januari 2017 zaterdag

Nieuwe topman Belastingdienst

SECTION: Vandaag; Blz. 2

LENGTH: 87 woorden


personalia

De Belastingdienst heeft een nieuwe directeur-generaal: Jaap Uijlenbroek, nu
directeur van het Rijksvastgoedbedrijf. Hij volgt Hans Leijtens op. Die stapte
vorige week na een jaar plots op. De dienst kampt met grote problemen. Een
vrijwillige vertrekregeling voor het personeel bleek tientallen miljoenen euro's
duurder dan gepland. Er vertrokken te veel mensen, en de Belastingdienst kreeg
een boete omdat het om een verboden regeling voor vroegpensioen zou gaan.




Bekijk de oorspronkelijke pagina: , ,

LOAD-DATE: 20 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              87 of 200 DOCUMENTS



                              AD/Algemeen Dagblad

                            14 januari 2017 zaterdag

Topman belastingdienst stapt op

SECTION: Nieuwsdienst; Blz. 5

LENGTH: 175 woorden


Bonden teleurgesteld

De hoogste ambtenaar van de Belastingdienst, Hans Leijtens, stapt na ruim een
jaar in dienst alweer op. Hij verhuist naar Sint Maarten waar hij kwartiermaker
van de integriteitskamer op het Caribische eiland wordt. Het vertrek van
directeur-generaal Leijtens is pijnlijk en lijkt het gevolg van de chaotische
reorganisatie bij de Fiscus. De vertrekregeling bleek vorig jaar zo riant dat
veel meer mensen zich inschreven dan de geplande 4800 ambtenaren. De operatie
kost daardoor 700 miljoen euro, 70 miljoen duurder dan gepland. Wiebes stelde de
Belastingdienst onder curatele en beperkte de tekenbevoegdheid van Leijtens. Die
lijkt geen zin te hebben in een uitgeklede functie. De bonden reageren
teleurgesteld. ,,Staatssecretaris Wiebes had beter zelf op kunnen stappen," zegt
Albert van der Smissen van de NCF, waarbij 6.000 werknemers van de fiscus zijn
aangesloten. Belastingvakbond NCF heeft louter lof voor Leijtens. ,,Hij dacht
altijd in het belang van de gehele Belastingdienst en alle werknemers."




Bekijk de oorspronkelijke pagina:

LOAD-DATE: 13 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              88 of 200 DOCUMENTS



                            Het Financieele Dagblad

                     14 januari 2017 zaterdag 12:00 AM GMT

Directeur-generaal van de Belastingdienst vertrekt

BYLINE: Ulko Jonker

SECTION: NIEUWSWEEK; Blz. 9

LENGTH: 577 woorden


Hans Leijtens stapt op na debacle met vertrekregeling

Ulko Jonker

Den Haag

De directeur-generaal van de Belastingdienst, Hans Leijtens, stapt met
onmiddellijke ingang op. Hij was nog maar net een jaar in functie. Leijtens
vindt zichzelf 'niet langer de aangewezen persoon' om de Belastingdienst te
leiden, aldus het ministerie van Financiën. De benoeming van zijn opvolger wordt
­binnenkort verwacht.

Leijtens (53) bleek niet in staat de ingrijpende reorganisatie van de 30.000 man
sterke dienst in goede banen te leiden. Dat leidde er onder andere toe dat hij
en zijn medewerkers financieel onder curatele werden gesteld en dat de leiding
over de dienst naar het ministerie werd getrokken. Volgens staatssecretaris Eric
Wiebes (VVD) ontbrak het bij de dienst namelijk aan checks-and-­balances en
deugde de 'informele en autonome cultuur' niet.

Het lijkt erop dat Leijtens het er niet mee eens is dat de leiding door Wiebes
naar het ministerie wordt getrokken. 'Het afgelopen jaar is het accent van de
functievervulling dusdanig verschoven dat zijn persoonlijke verwachtingen over
de functie van directeur-generaal Belastingdienst en deze functievervulling
onvoldoende op elkaar aansloten', luidt de officiële verklaring.

PvdA-belastingwoordvoerder Ed Groot vindt het 'begrijpelijk' dat Leijtens het
veld moet ruimen. Hij was sinds zijn aantreden medeverantwoordelijk voor de
omstreden vertrekregeling voor ruim vijfduizend belastingambtenaren die
grotendeels buiten medeweten van Wiebes en minister Jeroen Dijsselbloem tot
stand kwam.

'Ze werden voor voldongen feiten gesteld. Dat kan natuurlijk niet', aldus Groot.
Doordat de regeling ook als een verkapte VUT-regeling voor ouderen kan worden
aangemerkt, in strijd met het kabinetsbeleid, kan zij zelfs leiden tot een boete
van de Belastinginspectie van (EURO) 200 mln.

Sinds 1 januari is de nieuwe plaatsvervangend secretaris-generaal, Harry Paul,
verantwoordelijk voor de versnelde 'ophanging van de Belastingdienst onder het
ministerie van Financiën'. De voorzitter van de grootste vakbond bij de
Belastingdienst, Albert van der Smissen, sluit niet uit dat Leijtens daar zelf
de consequentie uit heeft getrokken.

'Je proeft dat de staatssecretaris eigenlijk helemaal geen directeur-generaal
meer wil. Dat doet natuurlijk wel wat met de functie waarvoor je hebt gekozen.
Hoeveel vrijheid is er dan nog voor een dg?' zegt Van der Smissen.

Hij omschrijft Leijtens als een 'mensenmens'. 'Als het dan ook nog alleen maar
om geld en middelen gaat, als je koud, bot en afstandelijk moet optreden en
mensen niet meer belangrijk zijn, gaat de schoen wel wringen bij iemand zoals
Leijtens. 'Wiebes is zelf verantwoordelijk voor een waardeloos reorganisatieplan
met enorme inschattingsfouten. Hij moet zelf opstappen', aldus Van der Smissen.

Ook werd onder Leijtens leiding de wet Deregulering Beoordeling
Arbeidsovereenkomsten (DBA) uitgevoerd, die ontaardde in een chaos voor zzp'ers
en hun opdrachtgevers. Dat kwam onder andere doordat de Belastingdienst niet in
staat was tijdig modelovereenkomsten aan te bieden die als pijler van het nieuwe
systeem moesten fungeren.

Hans Leijtens, gepromoveerd op 'resultaatgerichte sturing' in Leiden, was
voorheen commandant van de Koninklijke Marechaussee. Hij wordt nu kwartiermaker
voor de Integriteitskamer Sint Maarten, die zelfstandige bevoegdheden heeft voor
het geven van adviezen en het doen van aanbevelingen op het ­gebied van
integriteit. De functie wordt in Nederland vervuld.

LOAD-DATE: January 13, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2017 Het Financieele Dagblad B.V.
                              All Rights Reserved

                              89 of 200 DOCUMENTS



                               Nederlands Dagblad

                            14 januari 2017 zaterdag

Topman Belastingdienst stapt per direct op

SECTION: Geen; Blz. 24,25

LENGTH: 402 woorden


Den Haag

De vroegere commandant van de Koninklijke Marechaussee vindt zijn baan bij de
Belastingdienst bij nader inzien niet aansluiten bij wat hem was voorgespiegeld
toen hij op 1 november 2015 aantrad.

'Zijn persoonlijke verwachtingen over de functie van directeur-generaal
Belastingdienst', zo meldt het ministerie van Financiën in een verklaring over
Leijtens' vertrek, sluit 'onvoldoende' aan op de werkelijke 'functievervulling'.

Het onmiddellijke opstappen van de hoogste man van de Belastingdienst heeft
alles te maken met de vertrekregeling voor belastingambtenaren, die door een
verkeerd ontwerp ervan nadelig heeft uitgepakt voor schatkist en Belastingdienst
zelf.

De bedoeling van verantwoordelijk staatssecretaris Wiebes van Financiën was dat
5000 laaggeschoolde medewerkers zouden vertrekken en dat tegelijk circa 1500
hoogopgeleide ICT-mensen zouden worden aangenomen.

Bijna een jaar geleden waarschuwden de verschillende 'vakbonden' van
belastingambtenaren Wiebes dat juist de hogere, onmisbare ambtenaren van de
vertrekregeling gebruikmaakten. 'Een zeer grote kwalitatieve mismatch', was in
juni vorig jaar de typering van Leijtens in een brief aan de bonden. Ook
gebruikten ambtenaren de regeling als vroegpensioen. Dat mag niet en dus moest
de fiscus zichzelf een boete opleggen.

verkiezingen

Na het aldus mislukken van de Â­vertrekregeling, waarbij het om een bedrag van
een half miljard euro ging, plaatste Wiebes zijn dienst in oktober vorig jaar
onder curatele. Daarmee legde Wiebes ook Leijtens aan de leiband.

Nu heeft Leijtens besloten op te stappen. Onzeker is of Wiebes hem dat heeft
geadviseerd of erop heeft aangedrongen. Volgens de vakbond NCF heeft Wiebes de
'prima functionerende' Leijtens geslachtofferd met het oog op de verkiezingen.

Leijtens gaat zich op Sint Maarten bezighouden met integriteitsonderzoek en
-advies.

Leijtens werd en wordt alom als ' peoples manager ' gezien. Maar volgens
insiders is dat type leiderschap niet wat de Belastingdienst nodig heeft, nu de
dienst al jaren in een permanente reorganisatie zit. Binnen enkele weken wordt
een opvolger benoemd. Naar verluidt, is het de bedoeling dat dit een krachtig,
hiërarchisch ingesteld leider wordt, die, vooral met het oog op het alsnog
slagen van de vertrekregeling, knopen kan doorhakken in een organisatie vol even
eigenwijze en autonome als ervaren en deskundige werknemers.

Hans Leijtens

LOAD-DATE: 13 January 2017

LANGUAGE: DUTCH; NEDERLANDS

GRAPHIC:  Hans Leijtens

PUBLICATION-TYPE: Krant

JOURNAL-CODE: ND


                     Copyright 2017 Nederlands Dagblad B.V.
                              All Rights Reserved

                              90 of 200 DOCUMENTS



                                    NRC.NEXT

                                14 January 2017
                                  NN-zaterdag

Topman Belastingdienst per direct weg

SECTION: Economie; Blz. 24

LENGTH: 497 woorden

DATELINE: Den Haag.

ABSTRACT

Fiscus

Hij moest de problemen bij de Belastingdienst oplossen, maar slaagde daar niet
in. Directeur-generaal Hans Leijtens vertrekt per direct.

Hans Leijtens was door staatssecretaris Eric Wiebes (Financiën, VVD) persoonlijk
overgehaald om in 2015 de marechaussee te verlaten en de enorme reorganisatie
van de Belastingdienst in strakke banen leiden. Wiebes lobbyde bij partijgenoot
Jeanine Hennis (Defensie) om de generaal af te staan en beloofde Leijtens  een
plaats in de geschiedenisboeken  als hij de problemen bij de Belastingdienst zou
oplossen.

Ruim een jaar later lijken die alleen maar groter te zijn worden en moet
Leijtens (53) vertrekken en genoegen nemen met een baantje op Sint-Maarten.
Vrijdag werd bekend dat hij opstapt als directeur-generaal van de
Belastingdienst. Volgens Financiën verlaat hij de fiscus vrijwillig, maar
Leijtens werd in oktober al onder curatele gesteld, waardoor hij veel van zijn
bevoegdheden verloor.  Het afgelopen jaar is het accent van de functievervulling
dusdanig verschoven dat zijn persoonlijke verwachtingen over de functie van
directeur-generaal Belastingdienst en deze functievervulling onvoldoende op
elkaar aansloten , aldus het persbericht.

De reorganisatie was onder Leijtens  leiding vrij snel ontspoord. Generieke
ontslagafspraken die hij eind 2015 met vakbonden maakte, waren zo riant dat er
veel meer mensen vrijwillig op intekenden dan gepland. Een organisatorische en
financiële ramp die zeker tientallen miljoenen kostte. Daarnaast lukte het hem
niet de gesloten bestuurscultuur te veranderen.

Wiebes viel de hoge ambtenaar afgelopen najaar publiekelijk af nadat die hem
onvolledig geïnformeerd had over pijnlijk slecht nieuws binnen de fiscus. In
2014 moest Wiebes  voorganger Frans Weekers (VVD) opstappen na misstanden bij de
Belastingdienst waar hij maar ten dele van op de hoogte was. Dit keer is het
niet de politiek verantwoordelijke die zich stukbijt op de fiscus, maar de
ambtelijke baas.

Wiebes had Leijtens juist uitgezocht omdat hij geen beleidsmaker was, maar als
commandant van de marechaussee gewend was om leiding te geven aan een complexe
uitvoeringsorganisatie. Hij was bovendien gepromoveerd op het managementbegrip
resultaatgerichte sturing . En hij werd geroemd binnen Defensie omdat hij goed
zicht had op de politieke en bestuurlijke verhoudingen. Daarmee had hij zich
snel opgewerkt tot driesterrengeneraal, voordat hij in 2015 overstapte naar de
fiscus.

Leijtens is nu aangeboden de oprichting van een nieuwe integriteitsautoriteit op
het Antilliaanse eiland Sint Maarten te begeleiden. Die  integriteitskamer  zal
mogelijke corruptie en vriendjespolitiek van lokale politici onderzoeken.

Het ministerie van Financiën belooft binnen twee weken een nieuwe baas aan te
wijzen voor de Belastingdienst, waar naast de te riante vertrekregeling
problemen zijn met het aantrekken van geschikt vervangend personeel.

De staatssecretaris beet zich al eerder stuk op de fiscus, nu de ambtelijke baas
ook

LOAD-DATE: January 13, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2017 NRC Media B.V.
                              All Rights Reserved

                              91 of 200 DOCUMENTS



                                NRC Handelsblad

                                14 January 2017
                                  nh zaterdag

Reorganisatie bij Belastingdienst onder Leijtens verder ontspoord

SECTION: Economie; Blz. 4

LENGTH: 483 woorden

DATELINE: Den Haag.

ABSTRACT

Fiscus

Hij moest de problemen bij de Belastingdienst oplossen, maar slaagde daar niet
in. Directeur-generaal Hans Leijtens vertrekt per direct.

Hans Leijtens was door staatssecretaris Eric Wiebes (Financiën, VVD) persoonlijk
overgehaald om in 2015 de marechaussee te verlaten en de enorme reorganisatie
van de Belastingdienst in strakke banen leiden. Wiebes lobbyde bij partijgenoot
Jeanine Hennis (Defensie) om de generaal af te staan en beloofde Leijtens  een
plaats in de geschiedenisboeken  als hij de problemen bij de Belastingdienst zou
oplossen.

Ruim een jaar later lijken die alleen maar groter te zijn geworden en moet
Leijtens (53) vertrekken en genoegen nemen met een baantje op Sint-Maarten.
Vrijdag werd bekend dat hij opstapt als directeur-generaal van de
Belastingdienst. Volgens Financiën verlaat hij de fiscus vrijwillig, maar
Leijtens werd in oktober al onder curatele gesteld, waardoor hij veel van zijn
bevoegdheden verloor.  Het afgelopen jaar is het accent van de functievervulling
dusdanig verschoven dat zijn persoonlijke verwachtingen over de functie van
directeur-generaal Belastingdienst en deze functievervulling onvoldoende op
elkaar aansloten , aldus het persbericht.

De reorganisatie was onder Leijtens  leiding vrij snel ontspoord. Generieke
ontslagafspraken die hij eind 2015 met vakbonden maakte, waren zo riant dat er
veel meer mensen vrijwillig op intekenden dan gepland. Een organisatorische en
financiële ramp die zeker tientallen miljoenen kostte. Daarnaast lukte het hem
niet de gesloten bestuurscultuur te veranderen.

Wiebes viel de hoge ambtenaar afgelopen najaar publiekelijk af nadat die hem
onvolledig geïnformeerd had over pijnlijk slecht nieuws binnen de fiscus. In
2014 moest Wiebes  voorganger Frans Weekers (VVD) opstappen na misstanden bij de
Belastingdienst waar hij maar ten dele van op de hoogte was. Dit keer is het
niet de politiek verantwoordelijke die zich stukbijt op de fiscus, maar de
ambtelijke baas.

Wiebes had Leijtens juist uitgezocht omdat hij geen beleidsmaker was, maar als
commandant van de marechaussee gewend was om leiding te geven aan een complexe
uitvoeringsorganisatie. Hij was bovendien gepromoveerd op het managementbegrip
resultaatgerichte sturing . En hij werd geroemd binnen Defensie omdat hij goed
zicht had op de politieke en bestuurlijke verhoudingen. Daarmee had hij zich
snel opgewerkt tot driesterrengeneraal, voordat hij in 2015 overstapte naar de
fiscus.

Leijtens is nu aangeboden de oprichting van een nieuwe integriteitsautoriteit op
het Antilliaanse eiland Sint Maarten te begeleiden. Die  integriteitskamer  zal
mogelijke corruptie en vriendjespolitiek van lokale politici onderzoeken.

Het ministerie van Financiën belooft binnen twee weken een nieuwe baas aan te
wijzen voor de Belastingdienst, waar naast de te riante vertrekregeling
problemen zijn met het aantrekken van geschikt vervangend personeel.

LOAD-DATE: January 13, 2017

LANGUAGE: DUTCH; NEDERLANDS

GRAPHIC: Hans Leijtens verloor in oktober veel van zijn bevoegdheden doordat
Financiën de Belastingdienst onder curatele stelde.
Foto ANP / BART MAAT

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              92 of 200 DOCUMENTS



                                NRC Handelsblad

                                14 January 2017
                                  nh zaterdag

Fiscus Topman van de Belastingdienst stapt op

SECTION: Economie; Blz. 8

LENGTH: 101 woorden

DATELINE: Amsterdam.


De topman van de Belastingdienst, directeur-generaal Hans Leijtens, legt per
direct zijn functie neer. Leijtens werd in november 2015 aangesteld om de
problemen bij de Belastingdienst op te lossen, maar slaagde daar niet in.
Leijtens geeft aan uit zichzelf te vertrekken omdat hij zichzelf niet meer de
aangewezen persoon vindt om de Belastingdienst te leiden.   Leijtens werd in
oktober vorig jaar een deel van zijn bevoegdheden ontnomen toen de fiscus onder
curatele werd gesteld door staatssecretaris Wiebes van Financiën (VVD). Volgens
een woordvoerder  wordt binnen twee weken een opvolger benoemd. (NRC)

LOAD-DATE: January 13, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              93 of 200 DOCUMENTS



                             Reformatorisch Dagblad

                            14 januari 2017 zaterdag

Topman Belastingdienst stapt op

BYLINE: Redactie economie

SECTION: Economie; Blz. 18

LENGTH: 320 woorden


DEN HAAG. De hoogste baas van de Belastingdienst, Hans Leijtens, vertrekt. Hij
heeft zijn functie gisteren neergelegd, meldde het ministerie van Financiën. Hij
was pas sinds 1 november 2015 de directeur-generaal van de Belastingdienst.

Leijtens vertrekt na een periode waarin een reorganisatie bij de Belastingdienst
helemaal uit de hand liep. Een vrijwillige vertrekregeling voor het personeel
was zo populair dat deze tientallen miljoenen euro's extra kost. Eerder plaatste
Financiën de Belastingdienst, die veel te autonoom opereerde, daarom al onder
financiële curatele.

,,Het afgelopen jaar is het accent van de functievervulling dusdanig verschoven
dat Leijtens' persoonlijke verwachtingen over de functie van directeur-generaal
Belastingdienst en deze functievervulling onvoldoende op elkaar aansloten. Hij
heeft daarom aangegeven dat hij zichzelf niet langer de aangewezen persoon vindt
om de Belastingdienst te leiden", aldus een verklaring van Financiën.

Volgens een woordvoerder van de Belastingdienst zal binnen twee weken een
opvolger worden benoemd. Financiën respecteert de beslissing, maar wil niet
zeggen of het vertrek met de bekritiseerde reorganisatie te maken heeft.
Leijtens was juist aangesteld om orde op zaken te stellen bij de fiscus.

,,Het is een heel groot verlies", reageerde Mieke van Vliet van vakbond FNV
gisteren op NPO Radio 1. ,,Als iemand het kon om de Belastingdienst na al die
jaren er weer bovenop te helpen, was hij het wel. Maar ik was hier wel bang
voor. Met al die bezuinigingen, het tekort aan middelen en de politiek die geen
verantwoordelijkheid nam, was er geen toekomstperspectief. Dan zou Leijtens maar
door blijven modderen."

Leijtens heeft intussen al een andere functie. Hij wordt kwartiermaker voor de
zogeheten integriteitskamer op Sint Maarten, aldus het ministerie. Hij was
eerder baas van de Koninklijke Marechaussee.

Topman Leijtens van Belastingdienst stapt op

LOAD-DATE: 14 January 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2017 Reformatorisch Dagblad
                              All Rights Reserved

                              94 of 200 DOCUMENTS



                                     Trouw

                            14 januari 2017 zaterdag

Topman Belastingdienst vertrekt

BYLINE: VAN ONZE REDACTIE POLITIEK

SECTION: Nederland; Blz. 10

LENGTH: 314 woorden


mislukte reorganisatie


De hoogste baas van de Belastingdienst, Hans Leijtens, stapt op. Het ministerie
van financiën melde gisteren dat de directeur-generaal zijn functie die dag had
neergelegd. Hij was pas sinds 1 november 2015 werkzaam bij de Belastingsdienst.



Het ministerie van financiën wil niet zeggen of Leijtens' vertrek met de
mislukte reorganisatie bij de Belastingdienst te maken heeft. In een
persverklaring staat wel dat 'het accent van de functievervulling' het afgelopen
jaar zodanig is verschoven dat die niet goed meer aansluit bij de 'persoonlijke
verwachtingen' van Leijtens.

De reorganisatie bij de Belastingdienst is flink misgegaan. Een vrijwillige
vertrekregeling voor personeel pakte verkeerd uit. In sommige gevallen waren
medewerkers financieel beter af als zij stopten met werken. De regeling kostte
tientallen miljoenen euro's meer dan voorzien. Zoveel mensen wilden vertrekken
dat een tekort aan kundige belastingambtenaren dreigde. Omdat het om een
verkapte regeling voor vroegpensioen ging, moest de dienst ook een boete aan de
staat betalen.

Staatssecretaris van financiën Eric Wiebes kwam politiek flink onder vuur te
liggen. Bij de besluitvorming rond de vertrekregeling bleek hij door zijn eigen
ambtenaren voor voldongen feiten te zijn geplaatst.

Volgens een woordvoerder van de Belastingdienst zal binnen twee weken een
opvolger voor Leijtens worden benoemd. Leijtens zelf wordt kwartiermaker voor de
integriteitskamer op Sint-Maarten. Die nieuwe instelling moet corruptie door
bestuurders op het Caribische eiland aanpakken, waarop de afgelopen jaren vanuit
Nederland veel kritiek was.

Leijtens werkte voor zijn aantreden bij de Belastingdienst tientallen jaren bij
Defensie. Hij begon zijn loopbaan als pelotonscommandant bij de landmacht en
stapte later over naar de marechaussee. Daar eindigde hij als hoogste baas.




Bekijk de oorspronkelijke pagina:

LOAD-DATE: 13 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                              95 of 200 DOCUMENTS



                            Het Financieele Dagblad

                    15 december 2016 donderdag 12:00 AM GMT

Wees zuinig op de Belastingdienst

SECTION: IN HET NIEUWS; Blz. 2

LENGTH: 380 woorden


De verontrustende signalen vanuit de Belastingdienst volgen elkaar in rap tempo
op. In het voorjaar waarschuwde de hoogste chef van de fiscus,
directeur-­generaal Hans Leijtens, dat de dienst door onverwacht grote animo
voor een vertrekregeling een groot risico liep voor de continuïteit van kritieke
bedrijfsprocessen.

De vertrekregeling is voortijdig gestopt. Maar deze week is opnieuw het omineuze
woord 'continuïteit' gevallen in verband met de Belastingdienst. Die is 'ronduit
in gevaar', schrijft de vakbond van hogere belastingambtenaren aan de politieke
bazen van de dienst, minister Jeroen Dijsselbloem en staatssecretaris Eric
Wiebes van Financiën, en de fracties in de Tweede Kamer.

De politiek mag de noodroep van de vereniging, die vooral belastinginspecteurs
vertegenwoordigt, niet lichtvaardig afdoen als een poging van een stel
ambtenaren om hun particuliere belang veilig te stellen. Uit de brief van de
Vereniging van Hogere ambtenaren bij het Ministerie van Financiën (VHMF) spreekt
een oprechte zorg over wat er gaat gebeuren met de belastinginning en -controle
als een grote groep hoogopgeleide en ervaren collega's de dienst verlaat, zonder
dat er voldoende geld is om bijtijds nieuwe medewerkers aan te trekken en in te
werken.

Dat laatste is volgens de VHMF het geval doordat Financiën de financiële teugels
bij de Belastingdienst heeft aangetrokken. Hierdoor dreigt het personeel van de
fiscus met nog eens 3500 ­banen te krimpen, stelt de vereniging, het dubbele van
wat Wiebes zei te beogen aan het begin van de reorganisatie.

Het belang van een goed functionerende fiscus reikt verder dan het vullen van de
staatskas. Wat dat betreft is het met de oplopende belasting­inkomsten als
gevolg van de aantrekkende economie iets minder noodzakelijk om scherp op de bal
te zitten. En met algemene verkiezingen in het verschiet is het voor politici
wellicht ook verleidelijk de problemen bij de Belastingdienst maar even op hun
beloop te laten. Dat zou echter een volkomen verkeerde houding zijn.

De relatie tussen Belastingdienst en belastingplichtigen is de meest
grootschalige interactie van de overheid met burgers en bedrijven, op een
gevoelig punt, namelijk geld. Het goed en soepel laten verlopen van dit contact
verdient daarom de hoogste politieke prioriteit.

LOAD-DATE: December 14, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              96 of 200 DOCUMENTS



                            Het Financieele Dagblad

                     14 december 2016 woensdag 12:00 AM GMT

'Belastingdienst kan werk straks niet meer aan'

BYLINE: Laurens Berentsen

SECTION: VOORPAGINA; Blz. 1

LENGTH: 567 woorden


Vakbond waarschuwt dat banenverlies controles in gedrang brengt

Laurens Berentsen

Amsterdam

De continuïteit bij de Belastingdienst is 'ronduit in gevaar' doordat er 3500
extra banen dreigen te verdwijnen bij de fiscus. Dat schrijft de Vereniging van
Hogere Ambtenaren bij het ministerie van Financiën (VHMF) in een brandbrief. De
brief is dinsdag naar minister Jeroen Dijsselbloem, staatssecretaris Eric Wiebes
en de politieke partijen in de Tweede Kamer gestuurd.

Volgens de VHMF dreigt het personeelsbestand bij de Belastingdienst terug te
lopen van circa 30.000 naar 23.000. Hiermee verdwijnen volgens de vereniging
3500 arbeidsplaatsen boven op de personeelskrimp die door staatssecretaris
Wiebes was voorzien in zijn Investeringsagenda. Daarin staat dat vijfduizend
voornamelijk administratieve functies verdwijnen, terwijl er tegelijkertijd
ruimte is voor uitbreiding met 1500 hogere functies voor fiscalisten en
data-analisten.

De extra 3500 banen die op de tocht staan, zijn volgens de VHMF het gevolg van
de 'zeer strakke financiële kaders' waaraan de dienst de komende jaren is
gebonden. 'De Belastingdienst is in een situatie van politieke krachtmetingen
onder curatele gesteld', schrijft de voormalige vereniging van
belastinginspecteurs.

Wiebes heeft de Belastingdienst per oktober onder verscherpt toezicht gesteld,
wegens de uit de hand gelopen vertrekregeling die was ingesteld in verband met
de als Investeringsagenda aangekondigde reorganisatie bij de dienst. De
financiële kaders zijn te krap om alleen met bezuinigingen op de materiële
uitgaven te kunnen opvangen, schrijft de VHMF. De kaders zullen 'onherroepelijk
tot een krimp van het personeelsbestand (...) leiden', aldus de brief.

Binnen de dienst heerst grote onrust over de personele gevolgen van de
financiële situatie, stelt de vakvereniging. Zij waarschuwt voor 'grote
spanningen in de Belastingdienst door onmogelijke keuzes en zeer grote
werkstress'. In een gesprek, vorige week, heeft directeur-generaal Hans Leijtens
de zorg van de vereniging over de heersende onrust niet weg kunnen nemen, meldt
de brief.

De VHMF dringt erop aan het budget voor de dienst nu met een paar honderd
miljoen te verhogen, zodat het management meteen nieuwe jonge mensen kan werven
die de uitstroom van de vertrekkende medewerkers opvangen. Dit moet worden
gezien als een voorfinanciering, omdat de nieuwe medewerkers dan nog kunnen
worden ingewerkt, aldus de personeelsvertegenwoordigers.

Mocht dit achterwege blijven, dan zal er in de periode tot 2020 naast een grote
aanslag op de personeelscapaciteit, vooral een grote aanslag op de kwaliteit
plaatsvinden, aldus de brief.

'Dit is onverantwoord', stelt de VHMF. 'Met nog minder mensen ons vak uitvoeren
zal tot gevolg hebben dat de dienstverlening aan de burger in het gedrang komt,
we ver weg raken van het individuele toezicht bij grote ondernemingen, de
controledichtheid bij het mkb misschien wel naar slechts 20.000 van de 1,6
miljoen ondernemingen zakt en het toezicht op particulieren in het gedrang
komt.'

Het ministerie van Financiën kon dinsdag niet reageren op de brief. Aanstaande
donderdag vindt in de Tweede Kamer een overleg plaats over de omstreden
vertrekregeling. Wiebes heeft aangekondigd begin volgend jaar met voorstellen te
komen die de continuïteit bij de Belastingdienst moeten waarborgen.

3500

Bij de Belastingdienst dreigen volgens vakbond VHMF 3500 banen extra te
verdwijnen.

LOAD-DATE: December 13, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              97 of 200 DOCUMENTS



                                    NRC.NEXT

                                14 December 2016
                                  nn woensdag

Belastingdienst Vakbond vreest nieuwe uittocht van personeel bij de
Belastingdienst

BYLINE: Philip de Witt Wijnen

SECTION: Economie; Blz. 18

LENGTH: 308 woorden

DATELINE: Den Haag.


Een nieuwe uittocht van hoog opgeleid personeel dreigt bij de Belastingdienst.
Bovenop de uitlopende reorganisatie waarbij ruim 5.000 belastingambtenaren
zullen vertrekken, zal er de komende jaren  een extra krimp van 3.500
medewerkers  plaatsvinden als gevolg van het verscherpt toezicht door het
ministerie van Financiën. Dat schrijft de vakbond van hogere ambtenaren bij
Financiën (VHMF) in een brandbrief aan de Tweede Kamer.  De continuïteit van de
Belastingdienst is daarmee ronduit in gevaar.

Omdat de reorganisatie die staatssecretaris Eric Wiebes (Financiën, VVD) in het
afgelopen jaar heeft moeten doorvoeren uit de hand is gelopen, werd de
Belastingdienst in oktober onder curatele gesteld door moederdepartement
Financiën. Dit om de  hardnekkige en autonome bedrijfscultuur  te doorbreken. De
reorganisatie bij de fiscus   mede door een riante ontslagvergoeding vertrekken
er veel meer medewerkers dan de bedoeling is   heeft voor een diep wantrouwen
geleid tussen de leiding van de Belastingdienst en de politieke top.

Als onderdeel van het verscherpt toezicht treedt in januari een extra
plaatsvervangend secretaris-generaal aan, is de directie verkleind en de
tekenbevoegheid van de directieleden verlaagd. En Wiebes stelde een  commissie
van wijzen  in om onderzoek te doen naar de bestuurscultuur- en structuur van de
Belastingdienst.

Volgens de VHMF zal die ondercuratelestelling leiden tot een extra
bezuinigingsdrift bij de fiscus, waardoor er de facto een vacaturestop wordt
ingesteld: vertrekkende medewerkers zullen niet worden vervangen. De dienst,
schrijft VHMF-voorzitter Erik Rutten,  zal meerjarig binnen zeer strakke
financiële kaders moet blijven , wat  onherroepelijk tot een krimp van het
personeelsbestand  zal leiden.

Een woordvoerder van Wiebes zei de brief van diens hogere belastingmedewerkers
nog niet te kennen.

LOAD-DATE: December 13, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2016 NRC Media B.V.
                              All Rights Reserved

                              98 of 200 DOCUMENTS



                                NRC Handelsblad

                                14 December 2016
                                  NH woensdag

Vakbond vreest een nieuwe uittocht van personeel bij de Belastingdienst

BYLINE: Philip de Witt Wijnen

SECTION: Economie; Blz. 2

LENGTH: 252 woorden

DATELINE: Den Haag.


Een nieuwe uittocht van hoog opgeleid personeel dreigt bij de Belastingdienst.
Bovenop de uitlopende reorganisatie waarbij ruim 5.000 belastingambtenaren
zullen vertrekken, zal er de komende jaren  een extra krimp van 3.500
medewerkers  plaatsvinden als gevolg van het verscherpte toezicht door het
ministerie van Financiën. Dat schrijft de vakbond van hogere ambtenaren bij
Financiën (VHMF) in een brandbrief aan de Tweede Kamer.  De continuïteit van de
Belastingdienst is daarmee ronduit in gevaar.

Omdat de reorganisatie die staatssecretaris  Wiebes (Financiën, VVD)  het
afgelopen jaar doorvoerde uit de hand is gelopen, werd de Belastingdienst in
oktober onder curatele gesteld door moederdepartement Financiën. Dit om de
hardnekkige en autonome bedrijfscultuur  te doorbreken. De  reorganisatie bij de
fiscus   mede door een riante ontslagvergoeding vertrekken er veel meer
medewerkers dan de bedoeling is   heeft tot  diep wantrouwen geleid tussen de
leiding van de Belastingdienst en de politieke top.

Als onderdeel van het verscherpt toezicht treedt in januari een extra
plaatsvervangend secretaris-generaal aan, is de directie verkleind en de
tekenbevoegheid van de directieleden verlaagd.  Wiebes stelde ook een  commissie
van wijzen  in om onderzoek te doen naar de bestuurscultuur- en structuur.

Volgens  VHMF zal die ondercuratelestelling leiden tot  extra bezuinigingsdrift
bij de fiscus, waardoor er de facto een vacaturestop wordt ingesteld:
vertrekkende medewerkers zullen niet worden vervangen.

LOAD-DATE: December 14, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              99 of 200 DOCUMENTS



                                NRC Handelsblad

                                07 December 2016
                                  NH woensdag

De Belastingdienst is ons aan het pesten, vinden de clubs

BYLINE: Hugo Logtenberg; Merijn Rengers

SECTION: Binnenland; Blz. 8

LENGTH: 1259 woorden

DATELINE: Amsterdam.

ABSTRACT

Fiscus en voetbalclubs

Nieuwe btw-regels kunnen de clubs tonnen per jaar extra gaan kosten. De fiscus
is bezig met  een heksenjacht ,  vinden ze.

Aan het wagenpark te zien gaat het goed met het betaald voetbal in Nederland,
deze stormachtige donderdag 17 november. Maar binnen in het Princess Hotel,
gelegen tussen het groen aan de rand van Amersfoort, is de sfeer korzelig.
Reden: een presentatie van vier mannen van de Belastingdienst over de betalingen
door clubs aan voetbalmakelaars.

Vertegenwoordigers van alle profclubs van Nederland zijn in Amersfoort voor de
jaarvergadering van de Federatie Betaald Voetbal Organisaties (FBO). De kleine
clubs met één mannetje, de grote met een ploegje juristen en fiscalisten. Zij
weten dat het er om gaat spannen. Jarenlang kwamen de fiscus en profclubs er
onderling prima uit, maar nu ligt er een brandend probleem op tafel: de fiscale
aspecten van de betaling van spelersmakelaars door de clubs.

Eerst is het woord aan het  fiscale platform  van FBO, met daarin financiële
zwaargewichten als Jeroen Slop (Ajax), Peter Fossen (PSV) en Ron Francis van de
KNVB. Hun toon is somber. De plannen van de Belastingdienst raken de clubs hard.
Niet langer mogen profclubs de btw over de vergoeding van de makelaars volledig
aftrekken. De afspraken daarover, die dateren van 1 januari 2010, zijn voor de
fiscus niet langer acceptabel, zo heeft ze de clubs laten weten in een brief op
12 juli 2016.  Deze brief dient enkel het doel van het opzeggen van de
btw-afspraak.

Het gevolg daarvan, zo houdt het fiscale platform de zaal voor, zijn extra
kosten voor profclubs van tonnen per jaar. Vertegenwoordigers van de topclubs
weten dat zij nóg meer kwijt zullen zijn. Want hoe hoger de salarissen, hoe
hoger de vergoedingen van de makelaars.

Dan is het woord aan de coördinator landelijke doelgroep sport bij de
Belastingdienst. Aan de zijkant luisteren drie van zijn collega s aandachtig
mee. De coördinator vertelt dat vanaf 1 januari 2017 de btw over de diensten van
makelaars slechts voor een kwart aftrekbaar is. De fiscus zal de rest behandelen
als  verkapt loon  aan voetballers. Clubs moeten daarover straks
werkgeverslasten betalen, de spelers inkomstenbelasting. Punt.

In de zaal groeit de irritatie. De hoop op een constructief overleg vervliegt.
De fiscus begrijpt niets van de voetballerij, klagen de financiële specialisten
in de wandelgangen. Het inhuren van makelaars, die in hun ogen onmisbaar zijn
voor succes, wordt in één klap zo n zestig procent duurder berekent een
aanwezige. Waarom moet Nederland weer het braafste jongetje van Europa zijn?
Buitenlandse belastingdiensten zijn veel soepeler.

Dirk Kuyt

Het is  de zoveelste lastenverzwaring  voor voetbalclubs, morren de aanwezigen.
Neem de Wouter Bos-tax, bedoeld om bonussen voor niet-presterende bankiers te
belasten. Die wordt doodleuk toegepast op aantoonbaar goed presterende
topvoetballers als Memphis Depay.

En de regeling rond  transitievergoedingen  die werkgevers moeten betalen aan
werknemers als hun  contract niet wordt verlengd? Leuk bedacht in Den Haag, maar
wie hebben er het meeste last van? Juist, de voetbalclubs. Die werken namelijk
per definitie met kortlopende contracten voor bepaalde tijd.

Het gevolg: als Feyenoord routinier Dirk Kuyt geen nieuwe aanbieding zou willen
doen, moet het hem een transitievergoeding betalen. Iets dat gezien zijn salaris
kan oplopen tot 75.000 euro.  Waanzin , klaagt een aanwezige. Om over de plannen
om de btw op voetbalkaartjes te verhogen nog maar te zwijgen. Het lijkt alsof er
in Den Haag een heksenjacht is geopend op het voetbal, verzuchten
clubvertegenwoordigers in de pauze.

De beroepsgroep om wie het in Amersfoort allemaal draait, de zaakwaarnemers,
zijn zelf niet aanwezig.

Makelaars pochten tegen fiscus

En dat terwijl zij de fiscale problematiek over de clubs hebben afgeroepen, door
tijdens een onderzoek van de Belastingdienst in 2015 uitgebreid te vertellen
over wat zij allemaal doen voor  hun  voetballers.

We onderhandelen over contracten, begeleiden spelers bij transfers, praten met
ze, regelen belastingaangiftes en halen desgewenst de kinderen van school
pochten de makelaars. Geld vragen zij daar niet voor. Althans, niet aan de
spelers. De vergoedingen die de clubs betalen   zo n zeven procent van het bruto
jaarsalaris van de spelers   dekken de lading, ruimschoots. Zeker in het geval
van toppers als Hakim Ziyech. Zijn makelaar Marjolein Nakhli ontving in de tijd
dat de middenvelder bij FC Twente speelde bijvoorbeeld een vergoeding van de
club van 100.000 euro per contractjaar, zo blijkt uit documenten die NRC via
Football Leaks verkreeg.

In Amersfoort willen de clubs weten waar ze aan toe zijn. Ze vuren hun vragen af
op de Belastingdienst.  Wat als wij een eigen jeugdspeler een contract
aanbieden? , vraagt iemand. Duidelijke antwoorden komen er niet. Behalve op de
vraag of uitstel tot 1 juli mogelijk is.  Nee , luidt het antwoord. Tot ergernis
van de aanwezigen. Ook bij de ambtenaren neemt de irritatie toe.

Proefproces

En zo stevenen de partijen, drie weken voor de invoering van de nog altijd niet
definitief vastgestelde regels, af op een door de clubs aangekondigd
proefproces. Een rechter moet maar gaan bepalen wat de definitie is van
arbeidsbemiddeling.

Clubs en de vakbond voor profvoetballers (VVCS), die bang zijn dat de hogere
belastingen uiteindelijk verhaald gaan worden op de spelers, hopen op een
interventie van minister Lodewijk Asscher van Sociale Zaken. Want ook de
politiek bemoeit zich met de kwestie over wat arbeidsbemiddeling van voetballers
nu precies inhoudt.

Serge Rossmeisl, directeur van de Federatie van Betaald voetbal Organisaties
(FBO) zegt in een reactie dat de ophef over de belastingen  zonde en onnodig
is:  Clubs verkeren in grote onzekerheid, maar moeten financieel al wel
anticiperen op deze mogelijke lastenverzwaring.

Roberto Branco Martins, directeur van de belangenvereniging van spelersmakelaars
Pro Agent zegt dat hij op korte termijn in gesprek wil met de Belastingdienst.
De fiscus maakt een essentiële denkfout. Makelaars doen veel meer aan
arbeidsbemiddeling dan de fiscus nu denkt. De kaasschaaf gaat ten onrechte over
het Nederlandse voetbal.  De Belastingdienst wilde niet reageren.

Reageren? onderzoek@nrc.nl


NRC publiceert een serie over Football Leaks: miljoenen documenten die inzicht
bieden in de zakelijke achterkant van het voetbal. De data zijn verkregen door
Der Spiegel en gedeeld met het internationale netwerk EIC.  Meer lezen? Zie:
nrc.nl/football-leaks.

SpanjeRechter verbiedt media  over  Football Leaks  te publiceren

Een Spaanse rechter heeft alle  media die binnen het journalistennetwerk EIC
onderzoek doen naar    Football Leaks  verboden om nog  te publiceren. Het zou
volgens de rechter gaan om  vertrouwelijke informatie van persoonlijke,
financiële, fiscale of juridische aard . Dat meldt El Mundo. De Spaanse krant
zou vrijdag 2 december, de dag van de eerste publicaties, van het verbod op de
hoogte zijn gebracht. Op zijn  site meldt El Mundo meteen in hoger beroep te
zijn gegaan. De rechter benadrukte dat  elke burger het recht heeft zijn
communicatie te beschermen tegen criminele activiteiten , schrijft de krant.
Accountantskantoor Senn Ferrero, dat onder andere Cristiano Ronaldo adviseert,
heeft de zaak aangespannen. Het kantoor beweert dat documenten uit hun systeem
zijn gestolen.   De uitspraak lijkt geen gevolgen te hebben voor de publicaties
van NRC, dat ook deel uitmaakt van het medianetwerk EIC. Hoofdredacteur Peter
Vandermeersch zegt niets te hebben ontvangen.

LOAD-DATE: December 7, 2016

LANGUAGE: DUTCH; NEDERLANDS

NOTES: Reageren? onderzoek@nrc.nl

GRAPHIC: Reclamecampagne van rittenregistratiespecialist ABAX, official supplier
van Ajax, die bezoekers van de Arena waarschuwt voor strengere controle van de
Belastingdienst op privékilometers.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              100 of 200 DOCUMENTS



                            Het Financieele Dagblad

                     19 november 2016 zaterdag 12:00 AM GMT

Belastingdienst gaat zzp'ers volgend jaar niet controleren

BYLINE: Elze Kuiper;Ulko Jonker

SECTION: WEEKEND; Blz. 6

LENGTH: 667 woorden


Ulko Jonker en Elze Kuiper

Den Haag/Amsterdam

De handhaving van de gewraakte zzp-wet wordt tot 1 januari 2018 opgeschort.
Staatssecretaris Eric Wiebes heeft dat vrijdagmiddag bekendgemaakt. Een nieuw
kabinet moet de arbeidswet zodanig aanpassen dat bonafide zelfstandigen en hun
opdrachtgevers niets te vrezen hebben van de Belastingdienst.

Daarmee neemt Wiebes de onzekerheid in de markt over hoe de Belastingdienst de
status van ruim een miljoen zzp'ers beoordeelt, voorlopig weg. Aanvankelijk liep
de overgangstermijn naar strikte hand having af op 1 mei volgend jaar.

Maar de overige opdrachtgevers en zzp'ers hebben volgend jaar, 'of zo lang als
nodig is' niets meer te duchten. 'Eén ding is duidelijk: onzekerheid voor
ondernemers mag gewoon niet en het is de taak van het kabinet om dat op te
lossen', zegt de VVD-staatssecretaris.

De oplossing wordt door ­PvdA'er Mei Li Vos als 'redelijk' ervaren, maar Steven
van Weyenberg (D66), is kritischer. 'Het is goed nieuws dat Wiebes eindelijk in
actie komt, maar hij had eerder moeten luisteren naar de kritiek. Het is uit de
hand gelopen.'

Toch lijkt Wiebes zo ook een voor zijn partij heikel dossier in de komende
verkiezingsstrijd onschadelijk te hebben gemaakt. De verliezer is PvdA-minister
van Sociale Zaken Lodewijk Asscher die het zwaarst inzette op de aanpak van
schijnzelfstandigheid.

De Wet Deregulering Beoordeling Arbeidsrelaties (DBA) die per 1 mei van kracht
was gegaan maakte een eind aan de vrijwaring van werkgevers voor
schijnconstructies met zelfstandige professionals, via een zogenoemde VAR.

Over de toepassing van de nieuwe regulering ontstond grote onrust doordat
opdrachtgevers vreesden dat ze met naheffingen en boetes te maken zouden krijgen
door onduidelijkheid, vooral over het ­begrip 'gezagsverhouding' dat sinds 1907
bepalend is voor een dienstbetrekking.

Hoe schijnzelfstandigheid wel dient te worden tegengegaan weet het kabinet nog
niet. Na de verkiezingen, tijdens de formatie van een nieuwe coalitie, moet het
bestaande begrippenkader uit de arbeidswet worden herijkt. Dan gaat het vooral
over de 'gezagsverhouding' en het vereiste dat een zzp'er zich kan laten
vervangen, schrijft Wiebes in een brief aan de Tweede Kamer. 'Het moet beter
aansluiten bij het huidige maatschappelijke beeld van een arbeidsverhouding.'

'Hiermee schuift Wiebes de problemen af op zijn opvolger', zegt CDA'er Pieter
Omtzigt. Om te voorkomen dat zzp'ers ook in 2018 opdrachten mislopen, moet
uiterlijk in april de arbeidswet zijn aangepast. 'Verkiezingen of niet.'

Maarten Post, voorzitter van ZZP Nederland, vindt dit geen oplossing. 'Het is
uitstel van executie omdat Wiebes het vertikt om zzp'ers een eigen rechtspositie
te geven.' Hij krijgt bijval van Van Weyenberg. 'Een zzp'er moet zich als
zodanig in kunnen schrijven bij de Kamer van Koophandel. Dat is de enige
uitweg.'

Wiebes heeft de afgelopen weken naarstig overleg gevoerd met minister van
Sociale Zaken en Werkgelegenheid Lodewijk Asscher, die verantwoordelijk is voor
de arbeidswet, over aanpassingen die de onzekerheid moeten wegnemen.

Op het verwijt van voorzitter Hans de Boer van VNO-NCW dat Wiebes zelf een
'chaos' heeft laten ontstaan, zegt hij alleen maar dat het 'duidelijk is dat we
er nog niet zijn'. Maar de vrijwaringsverklaring voor werkgevers (VAR), die aan
de dereguleringswet vooraf ging, was volgens hem 'een gedrocht'.

Vanuit de eigen partij krijgt Wiebes bijval van Erik Ziengs. 'We weten allemaal
dat de werkgevers, maar ook vakbonden FNV en CNV en ZZP Nederland, hebben
meegewerkt aan de wet. Niemand heeft kunnen bevroeden dat het ging wringen bij
het arbeidsrecht.'

Toch weet de staatssecretaris ook de polder tevreden te houden met de
gepresenteerde oplossingen. Werkgeversorganisaties VNO-NCW, MKB-Nederland en
Platform Zelfstandige Ondernemers (PZO) laten weten blij te zijn met de stap om
handhaving op te schorten. 'Het brengt rust op de arbeidsmarkt.' De FNV is
tevreden dat de Wet DBA overeind blijft en dat de aanpak van schijnzelfstandigen
door kan gaan.

LOAD-DATE: November 21, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              101 of 200 DOCUMENTS



                                NRC Handelsblad

                                15 November 2016
                                   NH dinsdag

FraudeFranse belastingdienst wil 2 miljard euro terug van Société Générale
vanwege affaire-Kerviel

SECTION: Economie; Blz. 2

LENGTH: 123 woorden

DATELINE: Parijs.


Het Franse ministerie van Financiën probeert 2,2 miljard euro, of een deel
daarvan, terug te krijgen van Société Générale. Dat meldt zakenkrant Les Echos.
Het gaat om belastingvoordeel waar de bank van profiteerde nadat handelaar
Jérôme Kerviel in 2008 via frauduleuze methoden bijna 5 miljard euro had
verspeeld. Een beroepshof in Versailles oordeelde in september dat de bank
medeverantwoordelijk is voor de fraude en dat Kerviel ten onrechte ontslagen is.
De oud-handelaar, die tegenwoordig het kapitalisme kapittelt, heeft altijd
gezegd dat zijn bazen van zijn risicovolle posities op de hoogte waren. Het
aandeel Société Générale daalde dinsdagochtend in Parijs rond de 2 procent, maar
de banktop zegt zich geen zorgen te maken. (NRC)

LOAD-DATE: November 15, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              102 of 200 DOCUMENTS



                            Het Financieele Dagblad

                      31 oktober 2016 maandag 12:00 AM GMT

Staatssecretaris ziet nog meer uitgaven bij Belastingdienst buiten reguliere
kanalen om

BYLINE: Ulko Jonker

SECTION: ECONOMIE & POLITIEK; Blz. 7

LENGTH: 607 woorden


Ulko Jonker

Den Haag

Bij de Belastingdienst is dit jaar nog aan vijf projecten geld gecommitteerd
zonder dat daarbij de juiste procedures zijn gevolgd. Het gaat in totaal om een
bedrag van (EURO) 34 mln, zo schrijft staats­secretaris Eric Wiebes (Financiën)
aan de Tweede Kamer.

Eerder deze maand moest hij al erkennen dat er eind vorig jaar buiten hem om een
bedrag van (EURO) 500 mln was gecommitteerd aan een omstreden vertrekregeling.
Daarbij kregen ook pensioengerechtigden nog een premie mee van maximaal twee
jaarsalarissen.

De regeling werd door de inspecteur zelfs aangemerkt als een verkapte regeling
voor vroegpensioen, waarop een boete staat van 52%. Dat leidt tot extra uitgaven
van (EURO) 170 mln tot (EURO) 200 mln en een overschrijding van het budget met
(EURO) 70 mln.

Opvallend is dat Wiebes nu aankondigt dat de Belastingdienst tegen die aanslag
in beroep gaat. Dat is het gevolg van het feit dat de Rechtbank
Zeeland-West-­Brabant twijfel heeft gezaaid over de rechtmatigheid van zo'n
boete in een ­ander geval.

Het doel van de Belastingdienst om tegen zijn eigen inspecteur in beroep te gaan
'is uitsluitend om hiermee aan te sluiten bij de aankomende jurisprudentie, in
welke richting deze ook uitvalt', zegt Wiebes.

Dat er ook dit jaar weer geld is uitgegeven aan projecten zonder dat hij daarvan
formeel op de hoogte was, is volgens Wiebes 'opnieuw een bevestiging van de
informele cultuur en autonomie binnen de Belastingdienst, waartegen ik inmiddels
maatregelen heb genomen'.

De VVD-bewindsman maakte vanwege de ontsporingen een einde aan de semiautonome
status van de dienst, die sinds februari zelfs zijn eigen raad van bestuur had.

In de gevallen die nu aan het licht zijn gekomen, waarin geld buiten de
reguliere kanalen werd toegezegd, ging het om een aantal innovatieve projecten
waarmee de Belastingdienst zichzelf wil vernieuwen. Een daarvan is de
'broedkamer' in Utrecht, waar onder andere methoden worden ontwikkeld voor
opsporing en inning van belastinggeld.

Wiebes overlegt woensdag verder met de Kamer over de wijze waarop hij de dienst
weer in het gareel hoopt te krijgen. Uit de brief aan de Kamer blijkt dat de
populariteit van de vertrekregeling leidt tot budgettaire en organisatorische
knelpunten die ook de continuïteit van de dienst bedreigen. Dat is een grote
zorg van de Kamer.

De tegenvaller van (EURO) 70 mln als gevolg van de extra heffing van de
Belastingdienst komt boven op een structurele bezuinigingstaakstelling van
(EURO) 50 mln vanaf volgend jaar. 'Ik ben mij ervan bewust dat deze budgettaire
opgave het vraagstuk van continuïteit potentieel groter kan maken', schrijft
Wiebes. Het vergt volgens hem komende voorjaar 'nadere keuzes'.

De reorganisatie van de Belastingdienst werd door Wiebes in de zomer van 2015 in
gang gezet met een 'Investeringsagenda' waarmee een omslag moet worden gemaakt
van steekproefgericht naar risicogericht werken. Er zouden in zes jaar netto
3500 mensen vertrekken. Bij de dienst werken nog 30.000 mensen.

Het aantal vertrekkers wordt volgens Wiebes niet hoger dan beoogd, maar er gaan
veel meer hoger opgeleide medewerkers weg dan beoogd. Ook werd de regeling
opengesteld voor personeel van de Douane en de Fiod. Die vallen helemaal niet
onder de reorganisatie. Maar ook daar leidt het vertrek van 300 à 400
medewerkers straks tot knelpunten.

Ook al mogen ze daar één op één worden vervangen, het duurt weer een tijdje
voordat nieuwe medewerkers hun ervaring kunnen evenaren en de processen net zo
beheersen. Verder voorziet Wiebes 'tijdelijke frictie' bij de processen
toezicht, inning en bezwaar waar ongeveer 10% van de ervaren ­medewerkers
vertrekt.

Eric Wiebes

LOAD-DATE: October 30, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              103 of 200 DOCUMENTS



                            Het Financieele Dagblad

                     26 oktober 2016 woensdag 12:00 AM GMT

Belastingdienst steekt stokje voor royaal vroegpensioen Haagse ambtenaren

SECTION: ECONOMIE & POLITIEK; Blz. 6

LENGTH: 220 woorden


Amsterdam Zo'n tachtig oudere ambtenaren van de gemeente Den Haag moeten opnieuw
de afweging maken of zij willen deelnemen aan het generatiepact, een regeling om
jongeren aan het werk te krijgen. Volgens de Belastingdienst pakt de regeling in
Den Haag te royaal uit.

De zestigplussers combineren de werkgelegenheidsmaatregel met het keuzepensioen
van het ABP. De regeling houdt in dat zij 60% zijn gaan werken, terwijl de
gemeente 80% van hun salaris blijft betalen en bovendien de pensioenopbouw voor
100% doorloopt. Om hun inkomen aan te vullen, hebben zij er bij het
ambtenarenpensioenfonds ABP voor gekozen om hun pensioen alvast gedeeltelijk te
laten ingaan.

Die combinatie is te veel van het goede, heeft de Belastingdienst onlangs laten
weten, zo bevestigt een woordvoerder van de gemeente Den Haag een bericht
hierover in De Telegraaf. Voor zover er pensioen wordt opgebouwd over de uren
waarin vroegpensioen wordt genoten, geldt de hiervoor door de gemeente betaalde
premie als loon, aldus de fiscus. Hierover moet inkomstenbelasting worden
betaald.

De circa tachtig ambtenaren die voor de combinatie hebben gekozen, zullen een
nieuwe rekensom moeten maken om te beslissen of zij mee blijven doen aan het
generatiepact. De situatie ongewijzigd laten is niet aantrekkelijk, met de
belasting die moet worden betaald. fd

LOAD-DATE: October 25, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              104 of 200 DOCUMENTS



                                  De Telegraaf

                            25 oktober 2016 dinsdag
                                 Gehele Oplage

Belastingdienst ligt dwars

BYLINE: Martijn Klerks

SECTION: BINNENLAND; Blz. 009

LENGTH: 701 woorden


Miscommunicatie kost 60-plussers deel van pensioen

door  Martijn Klerks

Amsterdam -  Een financieel aantrekkelijke regeling van de gemeente Den Haag
voor oudere werknemers, die in heel Nederland navolging krijgt, blijkt een jaar
na invoering toch niet door de beugel te kunnen. Na ingrijpen van de
Belastingdienst is de constructie voor een groot deel ontmanteld.

Door miscommunicatie tussen de gemeente, pensioenfonds ABP en de
Belastingdienst hebben tientallen 60-plussers in dienst van de hofstad een jaar
lang meer pensioen opgebouwd dan is toegestaan. Ze moeten mogelijk duizenden
euro's, die ze veelal al uitgegeven hebben, terugstorten in de kas van het ABP.
Het alternatief is dat de gemeente een deel van de al afgedragen pensioenpremie
terugkrijgt. De gedupeerde ambtenaren lopen dan na hun pensioen enkele
tientallen euro's per maand mis. De Telegraaf heeft een e-mail in handen van de
gemeente Den Haag aan de  deelnemers van het zogeheten 'generatiepact'. Deze
60-plussers, zo'n 350 in  totaal, werken drie dagen per week voor 80 procent van
hun salaris, terwijl hun  pensioen gewoon voor 100 procent wordt opgebouwd. Als
klap op de vuurpijl kunnen de oudere werknemers het loon dat ze door het  pact
kwijtraken laten aanvullen door het ABP, in de vorm van een
vroegpensioenuitkering. Ongeveer zeventig Haagse ambtenaren maken van die
laatste regeling gebruik. Een situatie met alleen maar winnaars, zo lijkt het,
want dankzij het  generatiepact kan de Hofstad meer jongeren in dienst nemen,
terwijl oudere  werknemers nauwelijks inleveren. Niet voor niets is het pact een
paradepaardje van wethouder Baldewsingh, de  PvdA'er die verantwoordelijk is
voor het Haagse ambtenarenapparaat. Wegens  groot succes is het plan kort na de
invoering verlengd tot 2019, en heeft een  aantal overheidsinstanties het idee
overgenomen. Maar wat te mooi leek om waar te zijn, ís dat ook. De
Belastingdienst heeft,  bijna een jaar nadat de regeling van start is gegaan,
een streep door de Haagse  combinatie van generatiepact en vroegpensioen gezet.
Wie zijn loon met 20  procent pensioen aanvult, mag niet meer dan 80 procent
pensioen opbouwen, geen  100 procent. Na overleg met de fiscus heeft het ABP
„zijn standpunt aangepast",  staat in de e-mail. Wat blijkt: de fiscus kan het
pensioen van werknemers die aan de regeling  deelnemen aanmerken als 'onzuiver',
en die werknemers dwingen hun pensioen in  één keer op te nemen. Met 72 procent
'straftaks'. Saillant detail: dezelfde Belastingdienst die nu een streep door de
constructie  voor de Haagse ambtenaren haalt, is juist in opspraak gekomen door
een riante  regeling voor haar eigen werknemers die van een vertrekregeling
gebruikmaken. De gemeente Den Haag is zich van geen kwaad bewust: ze heeft
„vertrouwd op de  deskundigheid van het ABP", staat er in de e-mail. Bovendien
„is de regeling  vorig jaar voorgelegd aan de belastinginspecteur. Deze is ook
goedgekeurd." In  een reactie zegt een woordvoerder „zeer verrast" te zijn door
het nieuwe  ABP-standpunt. In die goedgekeurde regeling stond echter niets over
de combinatie van het  generatiepact met het vroegpensioen, kaatst het ABP de
bal terug. „Het is niet  zo dat het ABP het standpunt over deze kwestie heeft
gewijzigd, we hebben de  combinatie van generatiepact en een vervroegd pensioen
niet eerder beoordeeld." Voor de Haagse ambtenaren voor wie de constructie
geldt, zit er niets anders op  dan de klok terug te draaien en hun te veel
uitgekeerde vroegpensioen terug te  betalen. Het ABP staat dat - bij wijze van
uitzondering - ook toe. Vakbond FNV zegt in een reactie dat de gedupeerde Haagse
ambtenaren zich  binnenkort bij een loket van hun werkgever kunnen melden. De
bond hoopt dat de  gemeente een regeling treft voor ambtenaren die ervoor kiezen
hun vroegpensioen  terug te storten. Een woordvoerder benadrukt dat werknemers
die alleen aan een generatiepact  deelnemen zich geen zorgen hoeven te maken.
Hoeveel werknemers er in totaal  getroffen worden door de nieuwe interpretatie
van de regels kan de vakbond niet  zeggen. De Belastingdienst is gisteren om een
reactie gevraagd. De fiscus kon die nog  niet geven.

Het leek te mooi  om waar te zijn en dat was het ook

LOAD-DATE: 24 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              105 of 200 DOCUMENTS



                                NRC Handelsblad

                                17 October 2016
                                   NH Maandag

Driesterrengeneraal kan de Belastingdienst niet redden

BYLINE: Philip de Witt Wijnen

SECTION: Economie; Blz. 10

LENGTH: 1035 woorden

DATELINE: Den Haag.

ABSTRACT

Belastingdienst

Driesterrengeneraal Hans Leijtens werd aangesteld om orde op zaken te stellen
bij  de Belastingdienst. Dat is hem vooralsnog niet  gelukt.

Grof geschut , had Eric Wiebes ingezet om vorig jaar een nieuwe hoogste baas
voor de fiscus aan te trekken. Want hij wilde de hoogste commandant van de
Koninklijke Marechaussee per se hebben. Pas na enkele telefoontjes, meerdere
indringende gesprekken en vriendelijk overleg met collega-bewindspersoon Jeanine
Hennis van Defensie   die moest een van haar generaals afstaan   slaagde de
staatssecretaris van Financiën erin om Hans Leijtens over te halen
directeur-generaal van de Belastingdienst te worden.  Ik heb hem een plaats in
de geschiedenisboeken in het vooruitzicht gesteld , zei Wiebes daar destijds
over.

Op 1 november 2015 trad Leijtens (nu 53) aan als opvolger van Peter Veld. Zijn
belangrijkste opdracht: het in goede banen leiden van de immense reorganisatie
van de Belastingdienst. Die had Wiebes een half jaar eerder onder de
eufemistische naam  Brede Investeringsagenda  gepresenteerd. De reorganisatie
zou vijfduizend voltijdbanen moeten kosten en er moeten vijftienhonderd nieuwe,
moderner geschoolde medewerkers  worden aangetrokken.

Leijtens was daar volgens de staatssecretaris om drie redenen de aangewezen man
voor. De aan de Koninklijke Militaire Academie opgeleide Brabander kon strak
leiding geven, had laten zien in staat te zijn een grote verandering door te
voeren bij een complexe uitvoeringsorganisatie van de rijksoverheid   ook bij de
Marechaussee had hij een grote, vooral bestuurlijke reorganisatie geleid en Hans
Leijtens was gewend  om mensen af te rekenen op resultaten . Over die laatste
eigenschap had hij zelfs een proefschrift geschreven.

Ook was de verwachting dat de driesterrengeneraal de tot dan toe tamelijk
autonoom opererende afdeling van het ministerie van Financiën wat discipline zou
kunnen bijbrengen.  De informatie van de Belastingdienst komt niet bij de top
van het ministerie terecht , zei Wiebes  voorganger Frans Weekers daar eerder
dit jaar over tegen nieuwssite 1Limburg. Weekers zag zich begin 2014 genoodzaakt
op te stappen na de vorige grote affaire, over de  gebrekkige werking van het
toeslagenstelsel.

Het op orde brengen van de Belastingdienst is Hans Leijten niet helemaal gelukt.
Na alle politieke ophef  in de afgelopen twee weken over de Belastingdienst zijn
twee duidelijke conclusies te trekken: de reorganisatie is totaal ontspoord en
dat is vooral te wijten aan de leiding van de fiscus. In een door de Tweede
Kamer afgedwongen ongewone openheid van zaken was het staatssecretaris Wiebes
zelf die het beeld schetste dat zijn ambtelijke top totaal had gefaald.

Wiebes zag om die reden vorige week geen andere mogelijkheid dan de fiscus onder
curatele te stellen van het ministerie van Financiën. De tekenbevoegdheid van
Leijtens en zijn leidinggevende collega s is teruggeschroefd tot 100.000 euro,
een miniem bedrag op de  begroting van zo n 3 miljard euro. Zij zullen iedere
verdere stap in de kostbare reorganisatie (inmiddels  met 70 miljoen
overschreden tot 720 miljoen euro) moeten voorleggen aan de financiële
controleurs van het ministerie.

Wat was er allemaal misgegaan? Allereerst waren  de generieke ontslagafspraken
die Leijtens eind vorig jaar met de vakbonden overeenkwam zowel organisatorisch
als financieel een ramp. De regelingen waren zo riant dat er veel meer mensen op
vrijwillige basis op intekenden dan gepland: ruim 5.200 in plaats van de beoogde
4.800. In maart dreigde de uitstroom van personeel de projectbegroting met ruim
600 miljoen te overschrijden.

De staatssecretaris heeft herhaaldelijk tegenover de Kamer moeten erkennen dat
hij tot die maand nooit controle over het reorganisatieproces had gehad.  Het
liep totaal onbeheerst.   Zijn directeur-generaal had hem in de eerste maanden
van het reorganisatieproces volledig genegeerd. Het wekelijks overleg tussen de
Stas  en de  DG  waren nooit erg diepgaande gesprekken.

Wiebes werd naar eigen zeggen  niet op een enigszins gestructureerde manier
geïnformeerd over  specifieke en belangrijke aspecten  van de sanering, zoals de
lange periode waarin medewerkers zich voor de riante vrijwillige vertrekregeling
konden aanmelden.  Er dreigt nu een gebrek aan cruciale functionarissen.  De
meeste van deze zaken , zei Wiebes donderdag tegen de vaste Kamercommissie van
Financiën,  zijn mij pas duidelijk geworden op het moment dat de regeling uit de
hand liep en er ingegrepen moest worden.

Extra toezicht

Leijtens zat er wat ongemakkelijk bij toen Wiebes dit  onthutsende verslag
(aldus Pieter Omtzigt van het CDA) deed. Wiebes wilde van dat debat  geen
openbaar functioneringsgesprek  maken, maar dat werd het  tussen de regels wel.
Zeker toen Wiebes de ondercuratelestelling toelichtte. Er komt tijdelijk een
extra secretaris-generaal bij, om Leijtens en zijn managementteam in de gaten te
houden. Een  commissie van wijzen  onder leiding van voormalig topambtenaar
Tjibbe Joustra zal de bestuurscultuur en -structuur onder de loep gaan nemen. En
op verzoek van de Tweede Kamer zal ook de Algemene Rekenkamer een onderzoek
begonnen naar de gang van zaken rond de reorganisatie.

Het was vorig jaar ook aan Hans Leijtens om de top van de Belastingdienst te
veranderen. Maar anders dan het verkleinen van de raad van bestuur van twaalf
tot acht leden, is er niet veel gewijzigd. De meeste topambtenaren zitten er
nog. Alleen Leijtens voorganger Peter Veld is echt vertrokken. Het deze zomer
aangekondigde vertrek van  operationeel directeur  Hans Blokpoel is er nog niet
van gekomen. Financieel directeur Ad van Luijn vertrok pas deze maand. Op
aandringen van Wiebes werd er in de zomer een projectmanager op het
reorganisatieproces gezet, de van Rijkswaterstaat afkomstige Herald van der
Meer. Iemand die verstand heeft van bruggen en wegen aanleggen, kan volgens
ingenieur Wiebes goed van pas komen.

En wat vindt Hans Leijtens zelf? In een intern memo aan de
medezeggenschapsorganen schreef hij in juni dat het bij de Belastingdienst  fijn
en goed werken is . Het is niet erg waarschijnlijk dat hij daar nog steeds zo
over denkt.

De tekenbevoegdheid van Leijtens  is teruggeschroefd tot 100.000 euro

LOAD-DATE: October 17, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              106 of 200 DOCUMENTS



                            Het Financieele Dagblad

                     15 oktober 2016 zaterdag 12:00 AM GMT

Financiële curatele bij de Belastingdienst leidt tot vacaturestop

SECTION: WEEKEND; Blz. 5

LENGTH: 221 woorden


Amsterdam De Belastingdienst neemt deze maand geen nieuwe mensen meer aan. Tot
ten minste 24 oktober geldt een zogenoemde 'verplichtingenstop', die voortvloeit
uit het feit dat de dienst, formeel door minister Jeroen Dijsselbloem, onder
financiële curatele is gesteld. Daaronder valt ook de vervulling van vacatures,
zo bevestigt een woordvoerder van de dienst.

Volgens ingewijden bestaat er intern verwarring en onbegrip sinds de ingrepen
die Eric Wiebes en Dijsselbloem dinsdagnacht troffen om een einde te maken aan
de semiautonome status van de Belastingdienst. Aanleiding hiervoor is kritiek
van de Tweede Kamer op een miljoenen kostende vertrekregeling die de
Belastingdienst op eigen houtje heeft getroffen.

De tekenbevoegdheid bij de dienst is donderdag verlaagd tot (EURO) 0,1 mln omdat
Wiebes de Kamer moest melden dat er buiten hem om (EURO) 500 mln was
gecommitteerd aan de omstreden vertrekregeling om van 5000 mensen af te komen.
Ook wordt de dienst straks weer aangestuurd vanuit het ministerie. De separate
raad van bestuur ruimt het veld.

De woordvoerder bevestigt dat er 'nog wordt nagedacht' over hoe de processen nu
moeten worden ingericht. Na de 24ste zal er meer duidelijkheid komen, verwacht
hij. Lopende gesprekken over arbeidsvoorwaarden worden normaal voortgezet, maar
nieuwe worden vooralsnog uitgesteld. fd

LOAD-DATE: October 14, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              107 of 200 DOCUMENTS



                                NRC Handelsblad

                                15 October 2016
                                  NH Zaterdag

Herfst, Belastingdienst en optimisme

BYLINE: Ben Tiggelaar

SECTION: Economie; Blz. 18

LENGTH: 548 woorden

Column

Het gazon dat ik vanuit mijn werkkamer zie ligt weer vol met herfstbladeren. De
kinderen snotteren en hoesten al een hele week. Twee signalen die mij vertellen
dat ik de komende maanden opnieuw mijn best moet doen om optimistisch te
blijven. Zolang ik het maar niet overdrijf.

Werk kan niet zonder optimisme. Als je de computer aanzet zonder enige hoop dat
het iets uitmaakt wat je vandaag gaat doen, komt er niets uit je handen.
Psychologen geloven dat optimisme niet alleen gelukkiger en gezonder maakt, maar
doorgaans ook leidt tot betere werkprestaties. Dat geldt met name in beroepen
waar je regelmatig te maken krijgt met tegenslagen (zeg maar: elk beroep).

Daarnaast kent optimisme ook een morele dimensie. Filosofen als Immanuel Kant,
Karl Popper en voormalig Denker des Vaderlands René Gude zagen optimisme als een
voorwaarde voor het streven naar een betere wereld.  Optimismus ist Pflicht ,
zei Popper.  Je moet je richten op de dingen die gedaan moeten worden en
waarvoor je verantwoordelijk bent.   We mogen niet lijdzaam toezien hoe de
wereld naar de knoppen gaat, maar moeten geloven dat onze keuzes ertoe doen en
in actie komen.

Optimisme mag dan goed zijn, een al te rooskleurige visie op jezelf en de wereld
leidt juist weer tot problemen. Zo liet onderzoek van Duke University zien dat
de meest optimistische mensen vaak domme investeringsbeslissingen nemen, minder
sparen en vaker roken.

Overdreven optimisme leidt ook tot slechte managementbeslissingen. Tot
investeringen, overnames en reorganisaties die gierend uit de klauwen lopen.
Neem de huidige crisis bij de Belastingdienst, waar veel meer mensen
gebruikmaken van een vertrekregeling dan gedacht. Blijkbaar heeft de leiding het
werkplezier binnen de club flink overschat.

Optimisme kan niet zonder gezond realisme. In het geval van de
belastingambtenaar: wat zou jij doen als je jaren van reorganisaties achter de
rug hebt, boven de 60 bent (= kansloos op de arbeidsmarkt) en ook nog eens een
baan hebt waarmee je op feestjes altijd alleen zit?

Laat ik er nog een andere filosoof bijhalen. Volgens Aristoteles is een deugd
het juiste midden tussen twee extremen. Zo probeer ik de balans te vinden tussen
naïviteit en cynisme.

Naïviteit, overdreven optimisme en blije eikeligheid willen de pijn in de wereld
niet zien, terwijl dat juist vaak noodzakelijk is om in actie te komen. Zonder
ellende geen verlossing en dankbaarheid.

Cynisme, overdreven pessisme en azijnpisserij willen het schone en goede niet
zien. De cynicus lacht om geloof, hoop en liefde. Niemands opvatting acht hij
geloofwaardig, behalve zijn eigen. Uit angst om zich kwetsbaar te tonen.

Het is verstandig om jezelf te trainen in, noem het maar, realistisch
optimistische denkgewoontes. Zoals het zoeken naar factoren in je werk die je
wél kunt beïnvloeden of het benoemen van gebeurtenissen en omstandigheden waar
je tóch dankbaar voor bent.

Zo kun je een beetje positieve invloed hebben op je eigen denken en handelen. En
daarmee misschien een klein beetje positieve invloed op de mensen en de wereld
om je heen. Ook in de herfst. Zelfs bij de Belastingdienst.

Ben Tiggelaar is gedragsonderzoeker, trainer en publicist. Hij schrijft elke
week over management en leiderschap.

Psychologen geloven dat optimisme ook leidt tot betere werkprestaties

LOAD-DATE: October 14, 2016

LANGUAGE: DUTCH; NEDERLANDS

NOTES: Ben Tiggelaar is gedragsonderzoeker, trainer en publicist. Hij schrijft
elke week over management en leiderschap.

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              108 of 200 DOCUMENTS



                                     Trouw

                            15 oktober 2016 zaterdag

Belastingdienst is staat in de staat

SECTION: Opinie; Blz. 26

LENGTH: 486 woorden


commentaar


Komt het ooit goed met de Belastingdienst? Al jaren sleept de dienst zich van
het ene incident naar het volgende ongeluk. Peperdure automatiseringsprojecten
die maar niet willen opleveren wat ze ooit beloofden op te brengen,
bewindslieden die sneuvelen op het functioneren van de dienst, grote
ontevredenheid onder het personeel dat vervolgens lekt naar de media, wat heeft
de Belastingdienst de laatste jaren niet meegemaakt?



De opsomming maakt de goedgelovigheid van staatssecretaris Eric Wiebes over zijn
mogelijkheden leiding te geven aan de dienst des te meer verbijsterend.
Afgelopen donderdag gaf Wiebes een beeld van wat hij had verwacht van zijn
bemoeienis met de Belastingdienst en wat ervan terechtkomt, dat zwaar te denken
geeft.

Wiebes spreekt bepaald niet ten onrechte van een 'cultuur van autonomie in zijn
meest ultieme vorm'. De Belastingdienst regelt haar eigen zaakjes wel. Daarvoor
is een politieke leiding kennelijk niet nodig.

Vorig jaar december tekende de ambtelijke leiding van de Belastingdienst een
regeling met de vakbonden, die bedoeld was om gedwongen ontslagen bij de
rigoureuze reorganisatie van de dienst te voorkomen. Voor het sociaal plan was
het enorme bedrag van ruim 600 miljoen euro uitgetrokken. Pas half januari werd
Wiebes in kennis gesteld van dit akkoord tussen de dienstleiding en de
vakbonden. Een ongehoorde zaak, gezien de verplichting die de leiding was
overeengekomen om het miljoenenbedrag uit te geven. Wiebes kon hoog en laag
springen, het geld was uitgegeven zonder zijn medeweten. Terwijl ook nog eens
bleek dat de regeling veel te ruimhartig was en het gevaar in zich bergde dat
medewerkers van de vertrekregeling gebruik zouden maken die de dienst juist in
de toekomst hard nodig heeft.

De Belastingdienst blijkt een staat in de staat te zijn. Wellicht een risico dat
altijd bestaat bij een dermate grote organisatie met een dermate ingewikkelde
taak. Wiebes' woorden - de cultuur van autonomie en niet inlichten is extreem
doorgevoerd - lijken gezien de gebeurtenissen nog veel te voorzichtig gekozen.

Het ziet er vooralsnog niet naar uit dat Wiebes' toekomst als staatssecretaris
door deze onverkwikkelijke gang van zaken op het spel komt te staan. Dat is in
dit geval ook begrijpelijk. Uiteraard is hij politiek verantwoordelijk voor de
Belastingdienst, maar hoe zou verantwoordelijkheid moeten worden waargemaakt als
essentiële informatie niet op zijn bureau terechtkomt?

Veel belangrijker is het dat de relatie tussen de dienst en de politieke leiding
op een fundamenteel andere leest geschoeid wordt. Hopelijk biedt het
aangekondigde onderzoek van de twee wijze mannen, dat nog dit jaar afgerond moet
worden, daarvoor goede suggesties.

De mening van de krant, verwoord door leden van de hoofdredactie en senior
redacteuren.

Hoe moet verantwoordelijkheid worden waargemaakt als Wiebes essentiële
informatie niet krijgt?




Bekijk de oorspronkelijke pagina:

LOAD-DATE: 14 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              109 of 200 DOCUMENTS



                               Boerderij Vandaag

                            14 oktober 2016 vrijdag

Belastingdienst

BYLINE: Willem Bruil

SECTION: OPI Ed. 31 Nr. 20

LENGTH: 346 words


Er werken zo'n 30.000 mensen bij de belastingdienst. Intussen zijn dat er
misschien iets minder, want door de riante uitstroomvergoeding gaan er nogal
veel medewerkers weg. Ik kan me voorstellen dat je daar graag vertrekt. Het is
een beetje een puinhoop. De ene na de andere staatssecretaris komt daardoor in
moeilijkheden.

Maar wat mij vooral frustrerend lijkt, is dat je buitengewoon nuttig werk doet,
maar toch enorm veel tegenstanders hebt. De burgers die niet graag belasting
betalen tel ik dan even niet mee; die kun je wel aan, denk ik. Maar er zijn ook
heel veel professionele dienstverleners - accountants, fiscalisten, boekhouders
- van wie de enige reden van bestaan is om hun klanten zo min mogelijk belasting
te laten betalen.

Deze mensen zijn daarvoor opgeleid, volgen nascholingscursussen, zijn prima op
de hoogte. Het moet als medewerker van de belastingdienst enorm neerdrukkend
zijn om te weten dat er zo'n macht tegenover je staat. En die lui verdienen ook
nog eens veel meer.

Iets dergelijks moeten ook de wetgevingsambtenaren bij het ministerie van
Economische Zaken ervaren. Die moeten nu een regeling voor de fosfaatrechten in
elkaar timmeren, maar er staat al een leger van critici klaar om die regeling
onderuit te halen. Natuurlijk de melkveehouders, maar die kun je wel aan, denk
ik. Maar dan: het begint al met die vervelende lui van de Raad van State, niet
de eersten de besten, die principiële kritiek hebben. Er zijn veel juristen die
alles uit de kast zullen halen om de regeling door de rechter buiten toepassing
te laten verklaren of schadevergoedingen te eisen.

En vervolgens is er nog het leger van accountants, adviseurs, advocaten,
makelaars en rentmeesters die hun uiterste best zullen doen om er voor hun
klanten zo gunstig mogelijk uit te springen, de wet te ontduiken of te ontgaan,
en constructies te bedenken om de gevolgen van de regelgeving te ontlopen. Ik
zou het er benauwd van krijgen.

Ik kan de staatssecretaris dan ook adviseren om geen riante vertrekregeling voor
zijn wetgevingsambtenaren in te stellen. Er zou niemand overblijven.

LOAD-DATE: October 14, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: BVA


                        Copyright 2016 Reed Business BV
                              All Rights Reserved

                              110 of 200 DOCUMENTS



                                 de Volkskrant

                            14 oktober 2016 vrijdag

Onderzoek afvloeiingsregeling Belastingdienst

SECTION: Ten Eerste; Blz. 4

LENGTH: 195 woorden



HIGHLIGHT: rekenkamer


De Rekenkamer gaat een onafhankelijk onderzoek doen naar de riante
afvloeiingsregeling bij de Belastingdienst. In een verhit debat in de Tweede
Kamer heeft staatssecretaris Eric Wiebes dat toegezegd aan de oppositie. In de
Kamer blijven er veel vragen over de regeling, waarbij mensen die tegen hun
pensioen aanzaten tot 75 duizend euro meekregen en bovendien de verkeerde mensen
zijn vertrokken. Wiebes, die volgens oppositiepartijen veel eerder had moeten
ingrijpen en bovendien de Kamer laks informeerde, moet in een brief gaan
uitleggen of de continuïteit van de werkzaamheden in gevaar is. De
staatssecretaris wees tijdens het debat vaker met de beschuldigende vinger naar
de top van de Belastingdienst, die inmiddels onder curatele is gesteld en geen
tekenbevoegdheid meer heeft voor bedragen boven de 100 duizend euro. Volgens de
VVD'er waren er wel 'checks and balances' maar zijn die genegeerd. Wiebes: 'Ik
had meer moeten sturen op de navolging van de protocollen. Daarin ben ik naïef
geweest. De cultuur van autonomie was veel sterker dan ik had ingeschat.' Wiebes
wil die cultuur nu gaan veranderen. Na het reces gaat het debat verder.




Bekijk de oorspronkelijke pagina:

LOAD-DATE: 13 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              111 of 200 DOCUMENTS



                              AD/Algemeen Dagblad

                           13 oktober 2016 donderdag

Loopt ook Wiebes vast in drijfzand van Belastingdienst?

BYLINE: LAURENS KOK

SECTION: Nieuws; Blz. 8, 9

LENGTH: 839 woorden


kamerdebat reorganisatie

Eric Wiebes is doorgaans goedgebekt. Maar hij staat nu ook met zijn mond vol
tanden. In Den Haag geldt de eigenzinnige VVD'er meer als probleemoplosser dan
als klassiek bestuurder. En het moet gezegd: dat werkte tot voor kort
verfrissend. Wiebes die met zijn fiets naar een druk kruispunt rijdt om daar met
eigen ogen te aanschouwen waar al die files toch vandaan komen, dat is de
toenmalig Amsterdamse wethouder ten voeten uit. Na een tijdje de situatie te
hebben bekeken, fietst hij terug naar huis en deelt zijn ambtenaren mee dat de
verkeerslichten verkeerd staan afgesteld. En verdraaid, na aanpassingen blijken
de files met 30 procent af te nemen.

Consultant


Geen wonder dat Mark Rutte in 2014 niet aarzelde om Wiebes te vragen als
opvolger voor Frans Weekers, die na grote problemen bij de Belastingdienst het
veld moest ruimen. De soepel formulerende voormalig McKinsey-consultant is vanaf
dag één een verademing ten opzichte van de haperende Limburger, die nooit de
indruk heeft gewekt de materie helemaal te doorgronden.

Nee, dan Wiebes. Een echte bèta die het naadje van de kous weet en Kamerleden
verrast met kennis van zaken en op zijn tijd er zelfs een eigengemaakte
spreadsheet tegenaan gooit. En een man die blaakt van het politieke
zelfvertrouwen: ,,Als de heer Omtzigt het vertrouwen mist, staan hem
staatsrechtelijke instrumenten ter beschikking'', zegt hij uitdagend tegen de
horzel van het CDA, die Wiebes' sommetjes over de grenspomphouders niet gelooft
maar een motie van wantrouwen toch op zak houdt.

Vertrekregeling

Twee jaar later is die zelfverzekerdheid omgeslagen in deemoedigheid. Vorige
week zag de Kamer tijdens de Financiële Beschouwingen voor het eerst een Wiebes
die met zijn mond vol tanden staat. Met 'een steen in de maag' moet hij bekennen
dat er bij de reorganisatie van de Belastingdienst fouten zijn gemaakt.

Een vertrekregeling die bedoeld was om lager opgeleid personeel af te laten
vloeien blijkt zo aantrekkelijk voor oudere werknemers van de fiscus dat die
massaal met een zak geld de deur uitlopen. Sommigen van deze vertrekkende
werknemers kregen zelfs al AOW.

Als klap op de vuurpijl moet de Belastingdienst zichzelf een heffing van 150 tot
200 miljoen euro opleggen, omdat de fiscus dergelijke regelingen ziet als
verkapte VUT-regelingen en die worden actief ontmoedigd.

Het wordt nog erger: schoorvoetend moet Wiebes erkennen dat er 500 miljoen euro
is uitgegeven door de Belastingdienst, zonder dat hij daarmee heeft ingestemd.
Ook een comité dat Wiebes heeft ingesteld om toe te zien op een goede
afwikkeling blijkt straal genegeerd. ,,Ik ben perplex", hoont oppositiehengst
Omtzigt, die na een reeks Kamervragen beet blijkt te hebben. Regeringspartij
PvdA deelt in de verbijstering en spreekt van verspilling van belastinggeld.
Harder kun je een VVD'er bijna niet treffen. Na Weekers belandt ook Wiebes in
het drijfzand dat Belastingdienst heet.

Zolderopruiming

Vandaag bespreekt de Kamer het feitenrelaas dat Wiebes gisternacht naar de Kamer
stuurde. Doorgaans permitteert Wiebes zich frivole terzijdes. Zo vergeleek hij
de noodzaak tot hervorming van het belastingstelsel eens met het opruimen van
een zolder. Die luchtige zijwegen laat hij nu achterwege. De staatssecretaris
lijkt zich er van bewust dat hij op uitermate glad ijs beweegt.

Wiebes overlevingsstrategie is beproefd: ronduit toegeven wat er allemaal fout
is gegaan en tegelijkertijd stevige maatregelen aankondigen. Zo deelt hij de
Kamer mee dat de Belastingdienst geen eigen raad van bestuur meer heeft, maar
een directoraat wordt dat rechtstreeks onder zijn ministerie komt te hangen.
,,Dit betekent veel", zei Wiebes vrijdag na afloop van de ministerraad. De
Belastingdienst, berucht vanwege haar cultuur om op eigen houtje te handelen,
staat kortom onder curatele. Een aantal topbestuurders blijkt eerder al met
stille trom te zijn vertrokken.

Niet chic

Wat ook slim is: Wiebes wil er geen blamegame van maken. Bewindslieden in het
nauw, zoals eerder op Veiligheid en Justitie, hebben er soms een handje van de
schuld in de schoenen van ambtenaren te schuiven. Erg chic wordt dat nooit
gevonden. Wiebes is daarom wijzer: ,,Ik ben politiek verantwoordelijk en dus
moet ik de klappen opvangen."

Wiebes wil uitstralen dat hij - de probleemoplosser - schoon schip maakt. Maar
daarmee zal voor de Kamer de kous niet af zijn. Precair is de passage in het
feitenrelaas waarin Wiebes erkent al in maart van dit jaar te hebben gehoord dat
er problemen waren met de afvloeiingsregeling. In een tussenrapportage aan de
Kamer worden de problemen echter niet gemeld. De oppositie krijgt vervolgens
andere signalen, vertrouwt het zaakje niet en krijgt pas na doorvragen te horen
dat het anders is gegaan dan gepland en dat de reorganisatie uiteindelijk 70
miljoen euro meer zal kosten dan begroot. Mooi weer spelen terwijl het de
spuigaten uitloopt: helemaal schadevrij zal Wiebes na vandaag niet zijn.

Ik ben politiek verantwoor-delijk en dus moet ik de klappen opvangen




Bekijk de oorspronkelijke pagina: ,

LOAD-DATE: 12 October 2016

LANGUAGE: DUTCH; NEDERLANDS

GRAPHIC: Vorige week zag de Kamer tijdens de Financiële Beschouwingen voor het
eerst een Wiebes die met zijn mond vol tanden staat.

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              112 of 200 DOCUMENTS



                                 de Volkskrant

                           13 oktober 2016 donderdag

Grijpt Wiebes de macht terug bij het 'koninkrijk Belastingdienst'?

BYLINE: GIJS HERDERSCHEÊ

SECTION: Ten Eerste; Blz. 6

LENGTH: 760 woorden


Analyse - Chaos bij belastingdienst


De staatssecretaris van Financiën zal de Kamer er vandaag van moeten overtuigen
dat hij eindelijk orde op zaken zal stellen bij de weerbarstige dienst.

Staatssecretaris Wiebes grijpt in bij de Belastingdienst. Hij wil de controle
terug nadat de reorganisatie zo pijnlijk is misgelopen. De raad van bestuur
wordt vervangen door een ambtenaar van Financiën en voor uitgaven moet
toestemming aan het ministerie worden gevraagd. Het wordt een nieuwe poging om
de bestuurlijke kloof tussen Belastingdienst, ministerie en politiek te
overbruggen - een kloof die drie decennia geleden ontstond.



Het was eens maar nooit weer, de hulp van de staatssecretaris van Financiën bij
de belastingaangifte van een burger. Henk Koning deed het nog in 1985 voor
AVRO-directeur Wibo van der Linde. De verontwaardiging was groot. Sindsdien
loopt een diepe kloof tussen 'Financiën' en de Belastingdienst.

De politiek moet zich verre van de dienst houden. Dat was de boodschap. Maar die
heeft twee kanten, zoals staatssecretaris Wiebes nu ondervindt. Enerzijds moet
de politiek zich niet bemoeien met de inhoud van het werk. De dienst gaat immers
om met uiterst vertrouwelijke informatie: de fiscus weet 'alles' van de 8,5
miljoen particulieren en 1,6 miljoen bedrijven die belasting betalen. De
'politiek' moet daar met de vingers afblijven.

Anderzijds is er een cultuur ontstaan waarin de dienst vindt dat de politiek
zich ook verre moet houden van de dienst als zodanig. Daardoor kon de fiscus
zich als een koninkrijk binnen het ministerie van Financiën opstellen waar de
minister, de staatssecretaris of de secretaris-generaal - de hoogste ambtenaar -
zich niet mee dienden te bemoeien.

De dienst ging niet mee in de verzelfstandigingsmode in de jaren negentig.
Andere overheidsinstellingen, zoals de uitkeringsfabrieken UWV voor werknemers
en de Sociale Verzekeringsbank, werden zelfstandige bestuursorganen. Daarmee
kwamen ze op afstand te staan van het kabinet en 'hun' ministerie van SZW. Toch
ontkwam ook de Belastingdienst niet aan modernisering. Er kwam een heuse raad
van bestuur. Daarmee werd de suggestie gewekt dat het om een bedrijf gaat.

Niets is minder waar. De Belastingdienst is een ambtelijke organisatie van het
zuiverste water. Een ingewikkelde organisatie bovendien. De dienst is als een
eilandenrijk verspreid over het hele land. Dat is verdeeld in regio's en die
hebben hun eigen regiokantoren. Zenuwcentrum is het administratiecentrum in
Apeldoorn - ver weg van Den Haag.

Dat eilandenrijk is door automatisering al een stuk kleiner dan het ooit was. De
afgelopen decennia kreeg de dienst de ene reorganisatie na de andere voor de
kiezen. En daarbij kwam steeds meer en steeds complexer werk. Allerlei
regelingen (spaarloon, levensloop) werden ingevoerd en weer afgeschaft. De
dienst ging ook toeslagen uitbetalen: zorgtoeslag, huurtoeslag,
kindgebondenbudget en kinderopvangtoeslag. De Algemene Rekenkamer wees
herhaaldelijk op de fraudegevoeligheid van dat stelsel.

Die werd staatssecretaris Frans Weekers (VVD) van Financiën in januari 2014
fataal. Zijn positie was al wankel door de 'Bulgarenfraude' - het uitbetalen van
zorg- en huurtoeslag aan Bulgaren in hun vaderland. Achterstanden met het
uitbetalen van toeslagen in Nederland werden de druppel. Regeringspartij PvdA
wilde toen wekelijks van Weekers verslag over het op orde brengen van de
Belastingdienst. Daarmee zou niet de dienst, maar hijzelf feitelijk onder
politieke curatele worden gesteld. Hij trad af.

Voor zijn opvolger Eric Wiebes is de reorganisatie van de Belastingdienst dan
ook vanaf dag één prioriteit. Voorjaar 2015 had hij zijn plan klaar. Vijfduizend
man moesten vertrekken, vooral lager administratief personeel, en 1.500 hoger
opgeleide krachten aangenomen. Inmiddels kennen we de schade: een totaal uit de
hand gelopen regeling waarvan vooral 65-plussers profiteren met enorme
vertrekbonussen.

Normale procedures zijn niet gevolgd, de gang van zaken werd onvoldoende
gecontroleerd. Geheel volgens de weerbarstige cultuur van de dienst, benadrukken
ingewijden. 'Vaak werd mondeling overlegd, waarbij weinig op papier werd
vastgelegd', aldus Wiebes in zijn 'feiten-relaas' aan de Kamer. En hijzelf? Hij
moet toegeven dat het hem eigenlijk ook maar is overkomen.

Vandaag legt Wiebes daarvoor verantwoording af in een tot de tanden toe
gewapende Tweede Kamer. Die zal hij ervan moeten overtuigen dat hij de man is
die dienst op orde kan brengen.

Nieuwe poging om kloof met ministerie en politiek te overbruggen




Bekijk de oorspronkelijke pagina: ,

LOAD-DATE: 12 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              113 of 200 DOCUMENTS



                            Het Financieele Dagblad

                     13 oktober 2016 donderdag 12:00 AM GMT

Was Wiebes te goed van vertrouwen bij 'eigenwijze' Belastingdienst?

BYLINE: Laurens Berentsen

SECTION: ECONOMIE & POLITIEK; Blz. 9

LENGTH: 575 woorden


Ex-adviseur: bewindsman moet 'lijntjes in de organisatie' hebben

Laurens Berentsen

Amsterdam

Is de Belastingdienst een vreemde eend in de bijt of verschilt de uitvoerende
dienst van het ministerie van Financiën niet wezenlijk van vergelijkbare
rijksdiensten? De deskundigen zijn het er niet over eens.

Volgens de belastingadviseur hangt de cultuur van autonomie die staatssecretaris
Eric Wiebes signaleert, nauw samen met de professionele onafhankelijkheid van de
belastinginspecteur. De emeritus hoogleraar houdt het erop dat Wiebes zijn
verantwoordelijkheid probeert af te schuiven. En een voormalig politiek adviseur
op Financiën stelt dat elke dienst met de omvang van de fiscus afstand probeert
te houden van het ministerie waar zij onder valt. Gezond wantrouwen bij de
verantwoordelijk bewindsman is daarom op zijn plaats.

Artikel 11 lid 1 van de Algemene wet inzake rijksbelastingen bepaalt dat de
belastingaanslag wordt vastgesteld door de belastinginspecteur. Volgens emeritus
hoogleraar fiscale economie Leo Stevens is deze in de wet vastgelegde autonomie
een groot goed, omdat die politieke inmenging voorkomt bij het opleggen van
afzonderlijke belastingaanslagen.

De professionele onafhankelijkheid van de inspecteur laat de
verantwoordelijkheid van de staatssecretaris van Financiën voor het reilen en
zeilen van de Belastingdienst echter ongemoeid, vervolgt Stevens. Dat Wiebes de
dienst financieel onder curatele plaatst, is volgens hem bestuursrechtelijk een
loos gebaar. 'Hij heeft de financiële bevoegdheden al, maar lijkt te willen
suggereren dat hij te weinig kon doen aan de problemen die met de
vertrekregeling zijn ontstaan. Dat kon hij dus wel. Een vertrekregeling valt
volledig onder zijn politieke verantwoordelijkheid. Die problemen hebben niets
met autonomie van de ­inspecteur te maken.'

Eelco van der Enden, partner bij belastingadviesorganisatie EY, zegt dat de
Belastingdienst altijd in grote zelfstandigheid heeft gewerkt. Dat hangt volgens
hem wel degelijk samen met de zelfstandige rol van de inspecteur. 'Die
zelfstandigheid is door de hele organisatie geslopen.'

Digitalisering, transparantie en verantwoording maken dat de werkwijze van de
Belastingdienst niet meer bij deze tijd past, stelt de belastingadviseur.
'Wiebes heeft het probleem onderschat, maar heeft gelijk als hij zegt dat er een
cultuur van 'accountability' in de organisatie moet ­komen', aldus Van der Ende.

De problemen bij de Belastingdienst zijn niet van vandaag of gisteren. Ze zijn
evenmin uniek voor de fiscus, zegt Michiel Spanjers, voormalig politiek adviseur
op het ministerie van Financiën. In grote organisaties verloopt de
informatievoorziening naar de top altijd moeizaam, is zijn ervaring. Bij
ministeries, maar ook bij ondernemingen.

Bij de Belastingdienst gebeurde dat bijvoorbeeld in 2008, toen die elektronische
aangiften kwijtraakte. De dienst rapporteerde in eerste instantie een klein
probleem bij toenmalig staatssecretaris Jan Kees de Jager. Die vertrouwde de
zaak niet en wilde het volledige beeld hebben voordat hij de Tweede Kamer
informeerde. Een paar dagen later bleek het om een groot probleem te gaan,
namelijk 730.000 aangiften die belastingplichtigen moesten overdoen.

'Naast de formele rapportagelijn via de directeur- en de ­secretaris-generaal
moet je als bewindsman zelf lijntjes in de organisatie hebben', zegt Spanjers.
'Dan weten de topambtenaren dat ze nat kunnen gaan als ze verkeerde of
onvolledige informatie geven.'

LOAD-DATE: October 12, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              114 of 200 DOCUMENTS



                            Het Financieele Dagblad

                     13 oktober 2016 donderdag 12:00 AM GMT

Facebook laat Amerikaanse belastingdienst langer wachten

BYLINE: Maurice Geluk

SECTION: ONDERNEMEN; Blz. 15

LENGTH: 341 woorden


Maurice Geluk

Amsterdam

Facebook laat zich niet zonder slag of stoot in de hoek duwen door de Internal
Revenue Service, de belastingdienst in de VS. De socialenetwerksite vindt dat de
IRS te veel informatie opvraagt in een onderzoek naar de overheveling van
Facebooks internationale activiteiten naar Ierland in 2010.

De IRS bekijkt of de accountants van Facebook de waarde van verschillende
bedrijfsactiviteiten met opzet lager in de boeken hebben gezet. Het zou gaan om
een vermindering met miljarden dollars, nadat de onderdelen afzonderlijk waren
gewaardeerd. Ze stonden voor $ 5,8 mrd op de balans, terwijl de IRS uitgaat van
$ 13,9 mrd, meldt persbureau Bloomberg.

Om dit vermoeden hard te maken, vroeg de overheidsdienst in zeven 'buitengewoon
brede dagvaardingen' informatie op over 'vrijwel elk aspect van Facebooks
kernactiviteiten', aldus de onderneming in een dinsdag bij de rechtbank in San
Francisco gedeponeerd document. Facebook wil meewerken, maar vraagt uitstel tot
in elk geval januari 2017.

Het verzoek van de IRS om 'honderdduizenden documenten' zou Facebook onmogelijk
helemaal kunnen inwilligen. Volgens de netwerksite betreft het nagenoeg alle
verzonden en ontvangen documenten van circa 3000 werknemers in de periode
2008-2012. Het ingehuurde advocatenkantoor Baker & McKenzie heeft inmiddels
200.000 documenten opgediept, waarvan er 50.000 relevant zijn voor het
onderzoek, aldus Facebook.

Het onderzoek van de IRS spitst zich toe op de waardering van immateriële
goederen, zoals het ­gebruikersbestand buiten de VS en Canada.

Ook kijkt de dienst naar de toegang die adverteerders en softwareontwikkelaars
krijgen tot het platform. Webwinkel Amazon kreeg het ook al eens aan de stok met
de IRS, nadat het licentierechten had ondergebracht bij een Luxemburgse dochter.

Omdat Facebook medewerking in eerste instantie weigerde, daagde de Amerikaanse
justitie het bedrijf in juli voor de rechter. Facebook liet de deadline van 18
juni passeren en stelde dat het voldeed aan de wet- en regelgeving van de landen
waarin het actief is.

LOAD-DATE: October 12, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              115 of 200 DOCUMENTS



                             Reformatorisch Dagblad

                           13 oktober 2016 donderdag

Zorgen voor de Belastingdienst

BYLINE: Johan Bremmer

SECTION: Economie; Blz. 16

LENGTH: 579 woorden


De Belastingdienst stroomt leeg. Zowel op het gebied van personeel als
liquiditeit is er sprake van een ware kaalslag.

Oorzaak is een wel heel riante vertrekregeling. Vanwege het grote animo is die
per 1 september 2016 stopgezet. Inmiddels zijn er Kamervragen gesteld en heeft
staatssecretaris Wiebes (Financiën) een lijvige brief over de regeling
geschreven. Extra pijnlijk is dat de vertrekregeling 70 miljoen euro meer kost
dan was begroot. En laat deze overschrijding nu net een gevolg zijn van een
wettelijke regeling die Financiën zelf heeft uitgevaardigd.

Door vernieuwingen bij de Belastingdienst moesten op voltijdsbasis 4800
medewerkers vertrekken. De regeling was nodig omdat jaarlijks slechts een op de
honderd werknemers uit zichzelf een andere baan zoekt. Bovendien was de
gemiddelde leeftijd met 53 jaar aan de hoge kant. Naar nu blijkt hebben niet
alleen oudere werknemers maar ook jongeren zich massaal aangemeld voor de
vertrekregeling.

Voor de ouderen is het de vraag of het gebruik van de vertrekregeling niet is te
kwalificeren als vervroegde uittreding. Het kabinet-Balkenende II heeft een
einde gemaakt aan het fiscaal faciliteren van regelingen die het mogelijk maken
om te stoppen met werken voor het bereiken van de AOW-gerechtigde leeftijd.
Wordt de werknemer toch zo'n regeling aangeboden, dan is de werkgever een
eindheffing van 52 procent verschuldigd over het toegekende loon in de
vertrekregeling. Onder een regeling voor vervroegde uittreding (RVU-regeling)
kunnen ook een ontslagvergoeding, loondoorbetaling en een VUT-regeling (als
onderdeel van een sociaal plan) vallen.

Stel dat Jan (63 jaar) met zijn werkgever afspreekt dat hij eerder stopt met
werken. Hij krijgt twee jaarsalarissen mee om zonder veel financiële zorgen zijn
AOW-gerechtigde leeftijd te bereiken. Jans werkgever is dan verplicht om over de
loondoorbetaling van twee jaar nog 52 procent eindheffing te betalen. De
werkgever doet er goed aan hier rekening mee te houden bij het definitief maken
van de vertrekregeling. Overigens zal er bij een individuele ontslaguitkering
wegens disfunctioneren of onenigheid tussen werkgever en werknemer niet snel
sprake zijn van een eindheffing voor de werkgever. Immers, is in dat geval geen
sprake van een inkomensoverbrugging tot aan de pensioenleeftijd.

Bij ontslag wegens reorganisatie is er vaak sprake van collectief ontslag. Ook
in dat geval kan een werkgever worden geconfronteerd met een eindheffing op
basis van de RVU-regeling. Dat zal vooral het geval zijn als de ouderen worden
getroffen door de ontslagronde. Wordt het personeelsbestand ingekrompen met
behulp van het zogeheten LIFO-beginsel (laatst ingekomen werknemers gaan er als
eerste uit) of het afspiegelingsbeginsel, dan zal een eindheffing niet snel aan
de orde zijn.

Gezien het feit dat de vertrekregeling bij de Belastingdienst is opengesteld
voor alle werknemers, zal niet de totale som aan uitbetaalde vertrekvergoedingen
onder de eindheffing vallen. Staatssecretaris Wiebes geeft echter toe dat de
eindheffing een dominante factor is voor de overschrijding van 70 miljoen euro.
Bij besprekingen over de vertrekregeling is er geen rekening gehouden met de
eindheffing. De Belastingdienst is inmiddels in overleg met de inspecteur (!)
over de betaling van de eindheffing. Dit voelt toch als het vullen van de
rechterbroekzak met de inhoud van de linkerbroekzak.

De auteur is belastingadviseur bij Visser & Visser Belastingadviseurs. Reageren?
fiscaal@refdag.nl

LOAD-DATE: 13 October 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2016 Reformatorisch Dagblad
                              All Rights Reserved

                              116 of 200 DOCUMENTS



                                     Trouw

                           13 oktober 2016 donderdag

Veel leuker kon de Belastingdienst het niet maken

BYLINE: NICOLE BESSELINK, REDACTIE POLITIEK

SECTION: Vandaag; Blz. 6, 7

LENGTH: 669 woorden



HIGHLIGHT: Om de fiscus te moderniseren, steunde het kabinet een vrijwillige
vertrekregeling zonder de details te kennen. De regeling werd zo populair dat
het werk van de dienst in gevaar kwam.


Fiscus in problemen reconstructie


Als man met een missie maakt Eric Wiebes begin 2014 zijn opwachting op het
Binnenhof: hij wil als staatssecretaris van financiën de 'doorgeschoten' en
'veel te complexe' Belastingdienst eens flink onder handen nemen. Na een jaar
broeden kondigt hij het einde van de blauwe envelop aan; hij wil dat de fiscus
zich richt op laagdrempelige online dienstverlening aan de burger en slimme
ict-systemen om zoveel mogelijk verschuldigd belastinggeld te innen.



Om die ideeën waar te maken, moet het personeelsbestand op de schop, concludeert
Wiebes in het voorjaar van 2015. Zo'n 5000 mensen, voor wie op termijn geen
passend werk meer is, moeten eruit, 1500 nieuwe collega's met kennis van ict en
dataverwerking erin. Met de vakbonden komt de Belastingdienst nog datzelfde jaar
een vrijwillige vertrekregeling overeen die acht jaar zal lopen - net zo lang
als de vernieuwingsplannen van Wiebes duren.

De afspraken wijken op belangrijke punten af van andere vertrekregelingen voor
ambtenaren. Ze zijn niet gericht op bepaalde doelgroepen zoals oudere
werknemers; iedereen mag er gebruik van maken. Ook kunnen medewerkers zich
buitengewoon lang aanmelden voor de vrijwillige regeling - tot 2024 - en lijken
de plannen er vooral op gericht mensen te laten vertrekken in plaats van om te
scholen. Daarnaast kunnen medewerkers van de fiscale recherche en douane ook
gebruikmaken van het programma.

Opmerkelijk genoeg gaan de stukken over de totstandkoming van de vertrekregeling
niet langs Wiebes.

Ook Binnenlandse Zaken krijgt de regeling niet voorgelegd en kan deze zodoende
niet met andere vertrekprogramma's voor ambtenaren vergelijken. Dat terwijl de
afspraken die de Belastingdienst en bonden met elkaar maken grote gevolgen
hebben: alle overeenkomsten die eruit volgen, zijn juridisch bindend.

Aanvankelijk lijkt de Belastingdienst zich daar geen zorgen over te maken; het
verwacht het eerste jaar hooguit zo'n 1500 vertrekkers. Maar begin 2016 gaan de
alarmbellen af: de regeling blijkt vele malen populairder dan gedacht.
Halverwege maart, als de regeling nog geen drie maanden loopt, hebben zich al
5400 medewerkers aangemeld. De fiscus vraagt Financiën om 609 miljoen euro extra
voor de hele looptijd, bovenop de al geraamde 648 miljoen euro.

Op het ministerie neemt de nervositeit toe: als in één klap zoveel medewerkers
vertrekken, moet het daar niet alleen veel meer geld voor uittrekken, maar komt
de stabiliteit van de dienst onder druk te staan en daarmee de instroom van
belastinggeld. Minister Jeroen Dijsselbloem en Wiebes sommeren de
Belastingdienst om meteen met de bonden aan tafel te gaan met als doel de
regeling voortijdig te beëindigen. Vanaf 1 juli 2016 moet het goeddeels gedaan
zijn met de vrijwillige vertrekkers.

Uiteindelijk kan Wiebes dit jaar enigszins opgelucht op vakantie: na maanden
onderhandelen komen de fiscus en vakbonden er eind juni met elkaar uit. Alle
partijen willen de regeling versneld op slot gooien. Daardoor hoeft het kabinet
er de komende jaren niet de gevreesde 609 miljoen euro bij te leggen, maar
'slechts' 70 miljoen euro, zo laat Wiebes de Tweede Kamer in september weten.

Daarmee is de kous voor de Kamer niet af: de oppositie vraagt de
staatssecretaris om een uitgebreid feitenrelaas. Uit de stukken die Wiebes
dinsdagnacht naar de Kamer stuurt, blijkt hoe zijn ministerie buitenspel stond
bij de totstandkoming van de vertrekregeling en hoe er een gat van honderden
miljoenen euro's dreigde te ontstaan op de rijksbegroting.

Wiebes schrijft zich te hebben vergist in de 'hardnekkige' cultuur van
'autonomie' bij de Belastingdienst. Hij plaatst de fiscus nu onder curatele;
alle financiële besluiten moeten eerst worden voorgelegd aan zijn ministerie.
Daarnaast zet de VVD'er een commissie van wijzen aan het werk om lessen te
trekken uit dit dossier waar hij drie jaar geleden zo voortvarend mee aan de
slag ging.

Er heerst een 'hardnekkige' cultuur van 'autonomie' bij de Belastingdienst




Bekijk de oorspronkelijke pagina: , ,

LOAD-DATE: 12 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              117 of 200 DOCUMENTS



                            Het Financieele Dagblad

                      7 oktober 2016 vrijdag 12:00 AM GMT

Wiebes zoekt nóg een gek voor de Belastingdienst

BYLINE: Ulko Jonker

SECTION: IN HET NIEUWS; Blz. 3

LENGTH: 774 woorden


Doorwerkregel breekt Wiebes op

Ulko Jonker

Den Haag

'Je hebt één gek nodig die bereid is om hieraan te trekken.' Eric Wiebes spreekt
over zichzelf als hij woensdag begint aan het Kamerdebat over de vertrekregeling
bij de Belastingdienst. 'En ik vind het fascinerend om te doen', zegt hij
vervolgens monter over de reorganisatie bij de fiscus die hij ruim een jaar
geleden is gestart.

Wat volgt is Wiebes' moeilijkste debat sinds hij tweeënhalf jaar geleden
staatssecretaris van Financiën werd. Voorganger Frans Weekers struikelde omdat
die geen vat bleek te hebben op de Belastingdienst. Wiebes staat woensdag met
zijn mond vol tanden, omdat hij moet erkennen dat hem hetzelfde is overkomen.

De VVD'er zit klem in een gevaarlijke politieke schaarbeweging: een omstreden
vertrekregeling verdedigen waar hij niet voor heeft getekend én de
verantwoordelijkheid nemen voor een ambtelijke dienstleiding die zijn
instructies heeft genegeerd. Buiten hem om is (EURO) 500 mln gecommitteerd aan
wat zich heeft ontpopt als een verkapt vroegpensioen.

'De oude cultuur van doorgeschoten autonomie blijkt zeer hardnekkig', erkent de
staatssecretaris deemoedig. De Kamer verlangt uiterlijk aanstaande dinsdag 'een
feitenrelaas'. De laatste die dat strafwerk opgedragen kreeg, was Wilma
Mansveld. Zij moest een jaar geleden het veld ruimen wegens het even ongrijpbare
ProRail.

Een paar feiten zijn al duidelijk. In het kader van de modernisering en
reorganisatie van de Belastingdienst, die tot en met 2024 (EURO) 2,4 mrd kost,
moeten vijfduizend medewerkers weg. Voor dat afscheid werd (EURO) 648 mln
begroot. De dienst bereikt vorig jaar november overeenstemming met de vakbonden
over een regeling voor 'in-, uit- en doorstroom'.

Iedereen kan vrijwillig intekenen op een vertrekregeling om gedwongen vertrek
zoveel mogelijk te beperken. De populariteit blijkt groot. Vooral ouderen staan
te trappelen. Half maart worden Wiebes en zijn baas minister Jeroen Dijsselbloem
geïnformeerd over het risico van overschrijding van het beoogde aantal van
vijfduizend medewerkers. De regeling wordt voortijdig beëindigd.

Naast operationele risico's ontstaat een financieel probleem. Omdat vooral
60-plussers gebruikmaken van de vertrekregeling, treedt de Regeling Vervroegd
Uittreden in werking. Dat is een extra belastingheffing voor werkgevers met een
vertrekregeling die in de praktijk uitpakt als een regeling voor vervroegd
pensioen.

De bewindsman zegt dat het proces vooral hier is ontspoord: dit risico is niet
onderkend. De eindheffing bedraagt tussen de (EURO) 150 mln en (EURO) 200 mln.
Dat geld vloeit in de staatskas.

Wiebes heeft echter een politiek probleem. De man die als wethouder in Amsterdam
de Noord-Zuidlijn weer op de rails kreeg en door Mark Rutte naar Den Haag werd
gehaald om hetzelfde kunstje met de fiscus te doen, moet de Kamer ervan
overtuigen dat hij nog 'in control' is.

Wiebes stelde vorig jaar oud-generaal der Marechaussee Hans Leijtens aan als
directeur-generaal van de fiscus. Hij is een van de mensen die zijn 'idiote
passie voor verbetering van de Belastingdienst delen', aldus Wiebes. Hij was ook
degene die enkele weken na zijn aantreden al de fout in ging door akkoord te
gaan met de omstreden vertrek- regeling, maar geniet nog de genade van de
nieuwkomer.

Het lijkt vooral financieel bestuurder Ad van Luijn te zijn die als zondebok
fungeert. Hij zou het veld moeten ruimen voor iemand die, zoals Wiebes het zelf
formuleert, 'zich sterker richt op controletaken en minder op het primaire
proces'. Wiebes en Leijtens moeten op zoek naar nog een gek.

Het kabinetsbeleid is voor Wiebes een pijnlijk struikelblok. De regering wil dat
werknemers langer doorwerken. Dus geeft zij zelf het goede voorbeeld. Ambtenaren
mogen tot hun zeventigste doorwerken. Het gevolg is dat de vertrekregeling bij
de Belastingdienst ook gold voor medewerkers die de vlak voor hun AOW stonden of
die de AOW-gerechtigde leeftijd zelfs al hadden bereikt.

Dit laatste heeft tot grote verontwaardiging in de Tweede Kamer geleid en voelt
voor Wiebes als een 'steen in de maag'. Maar het is wel wat het kabinet met
steun van de Kamer steeds heeft gewild.

Wiebes wordt zelfs dubbel gepakt. De fiscus ziet zijn vertrekregeling als een
verkapt vroegpensioen. Daar hebben kabinet en Kamer eerder het volgende op
gevonden: een VUT-boete, in dit geval van (EURO) 150 mln tot (EURO) 200 mln. Die
gaat naar de schatkist. De kosten van de vertrekregeling waren begroot op (EURO)

 648 mln en vallen (EURO) 70 mln hoger uit, inclusief VUT-boete, aldus Wiebes.
Vervelend voor hem, maar de belastingbetaler is per saldo (EURO) 80 mln à
(EURO)130 mln goedkoper uit dan begroot.

VERANTWOORDING

LOAD-DATE: October 6, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              118 of 200 DOCUMENTS



                                NRC Handelsblad

                                07 October 2016
                                   NH Vrijdag

De Belastingdienst is voor zichzelf te leuk en te makkelijk

SECTION: Binnenland; Blz. 2

LENGTH: 433 woorden


Leuker kunnen we het niet maken, wel makkelijker, zegt de slogan van de
Belastingdienst nu al meer dan twintig jaar. Maar als het gaat om
vertrekregelingen weet de belastingdienst het voor zichzelf wel degelijk leuker
te maken. De medewerkers van de dienst kregen een dermate riant aanbod om eerder
te stoppen met werken dat aanzienlijk meer mensen aangaven te willen vertrekken
dan de bedoeling was. Extra kosten: 70 miljoen euro.

Neem het de bijna gepensioneerde medewerker maar eens kwalijk. Wie met veertig
of meer dienstjaren  twee maanden voor zijn pensioenleeftijd vrijwillig ontslag
nam, kreeg een premie van twee jaarsalarissen mee met een maximum van 75.000
euro. Daar is dus massaal gebruik van gemaakt. Ook voor andere medewerkers bleek
de regeling zeer aantrekkelijk.  Het gevolg was dat veel meer mensen de dienst
dreigden te verlaten dan in het reorganisatieplan   eufemistisch aangeduid als
investeringsagenda   was  voorzien. De openstelling van de regeling is per 1
september dan ook vervroegd gesloten. Maar toen was het leed al geschied.

Staatssecretaris Wiebes (Financiën, VVD) heeft hier deze week, tijdens de
behandeling van de begroting van het departement in de Tweede Kamer,  de
politieke gevolgen van ondervonden. Zijn  beantwoording van vragen over deze
kwestie riep zoveel nieuwe vragen op dat de tussentijds aangetreden
staatssecretaris   die tot nu toe in het verkeer met het parlement uiterst
soepel en ontspannen wist te laveren   volgende week op herhaling moet.

De Tweede Kamer neemt de zaak terecht hoog op. Want hoe kon deze regeling met
zijn voorzienbare neveneffecten ontstaan?  Wiebes heeft tegenover de Kamer
schuldbewust toegegeven dat de besluitvorming  te haastig  en  niet zorgvuldig
is geweest. Nooit is verwacht dat veel meer dan de beoogde 4800 medewerkers
zouden intekenen op de regeling.

De Haagse verbandtrommel kent voor het verklaren van dit soort ontsporingen het
woord cultuur. Ook Wiebes bedient zich er in zijn verdediging gretig van.
Volgens hem bestond er bij de Belastingdienst een  cultuur  om zaken die de
Belastingdienst aangaan primair voor zichzelf te houden. Daardoor zijn andere
partijen niet of pas laat bij de besluitvorming betrokken.

Dat er wat mis is met de cultuur bij de Belastingdienst is al veel langer
bekend. Bij de reorganisatie van 2002 klonken bijvoorbeeld soortgelijke
geluiden. Het probleem is gesignaleerd en vervolgens blijven liggen. Dit is pas
echt zorgwekkend. Het is Wiebes  die dit als politiek verantwoordelijke valt
aan te rekenen.  Dat  hij nu pas ingrijpt in de top van de Belastingdienst is
rijkelijk laat.

LOAD-DATE: October 7, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              119 of 200 DOCUMENTS



                                     Trouw

                             7 oktober 2016 vrijdag

Kamer verlangt meer zicht op reorganisatie Belastingdienst

BYLINE: TROUW

SECTION: Nederland; Blz. 10

LENGTH: 306 woorden


vertrekregeling


Staatssecretaris Eric Wiebes (financiën) moet uiterlijk dinsdag de Tweede Kamer
vertellen hoe de omstreden vertrekregeling bij de Belastingdienst tot stand is
gekomen. De oppositie, maar ook coalitiegenoot PvdA, neemt het uit de hand lopen
van de reorganisatie hoog op.



Wiebes erkende al eerder dat het niet goed is gegaan en bood excuses aan. Maar
de Tweede Kamer wil weten hoe het dan precies mis ging. Bij de Algemene
financiële beschouwingen bracht de PvdA woensdagavond naar voren dat er
onzorgvuldig met geld van de overheid is omgegaan. Bij D66 'valt dit rauw op het
dak' en het CDA sprak van verspilling en wilde details over wie welke beslissing
nam boven tafel.

Bij de Belastingdienst zouden 4800 banen verdwijnen en er zou weer ruimte zijn
voor 1500 nieuwe arbeidsplaatsen. Het idee: de dienst wordt minder een
controleur van cijfertjes en meer een organisatie die met vernuftige methoden
evidente fraudeurs opspoort. Maar in plaats van 4800 tekenden veel meer
medewerkers in op de vertrekregeling, mede omdat er een fikse vergoeding
tegenover stond. Daardoor kost de reorganisatie geen 650 miljoen maar 720
miljoen euro.

Pijnlijk is vooral dat van de afgesproken controlemomenten in de besluitvorming
werd afgeweken. De Belastingdienst opereerde te veel op eigen houtje en Wiebes
verloor de macht over het stuur. Zo blijkt dat over een half miljard euro van
het budget geen advies meer is gevraagd van een onafhankelijke commissie, die
juist was ingesteld om toe te zien op een juist verloop.

Tegenover de Kamer erkende de staatssecretaris dat de kwestie bij hem 'als een
steen op de maag' ligt. Het geeft 'een buitengewoon ongemakkelijk gevoel' als
mensen die tegen hun pensioen aanzitten nog een riante vertrekpremie krijgen.
"Maar de mensen hebben er recht op", concludeerde Wiebes.




Bekijk de oorspronkelijke pagina:

LOAD-DATE: 6 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              120 of 200 DOCUMENTS



                            Het Financieele Dagblad

                      5 oktober 2016 woensdag 12:00 AM GMT

Wiebes: reorganisatie van Belastingdienst was slordig

BYLINE: Van onze correspondent

SECTION: IN HET NIEUWS; Blz. 3

LENGTH: 654 woorden


Van onze correspondent

Den Haag

Staatssecretaris Eric Wiebes van Financiën erkent dat er fouten zijn gemaakt bij
de vertrekregeling van de Belastingdienst. De besluitvorming daarover was 'te
haastig en niet zorgvuldig', schrijft hij aan de Tweede Kamer. De regeling, die
tot 2023 zou gelden, bleek veel populairder dan aangenomen en werd per 1
september beëindigd.

Ook maken er medewerkers gebruik van de vertrekregeling die de Belastingdienst
liever niet kwijt wil, of die al op het punt stonden met pensioen te gaan. Een
ambtenaar die twee maanden voor zijn pensionering stond, kon nog een
vertrekpremie van bruto (EURO) 75.000 incasseren, of een jaarsalaris als dit
meer is, erkent de staatssecretaris in antwoord op vragen van CDA'er Pieter
Omtzigt.

Wiebes wijt de inschattingsfouten aan een cultuur waarin de Belastingdienst
zaken die primair de dienst aangaan, 'dicht bij zichzelf' hield. Andere
betrokkenen op het ministerie van Financiën werden erbuiten gehouden. 'Niet
acceptabel', noemt Wiebes dat. Hij zegt meer checks-and-balances te hebben
aangebracht binnen de dienst en vanuit het ministerie.

De staatssecretaris sluit niet uit dat 'in de toekomst processen mogelijk
tijdelijk onder druk komen te staan' door de versnelde uitstroom. Maar het
overkoepelende beeld voor dit jaar is dat de continuïteit niet in het geding is,
al erkent Wiebes daarbij dat de uitstroom pas recent op gang is gekomen. Het is
nog mogelijk ambtenaren 'met essentiële kennis' maximaal zes maanden langer te
laten blijven om de overgang te vergemakkelijken.

Inmiddels is ook de werving van nieuw personeel in volle gang. In de vernieuwing
van de organisatie zouden vijfduizend arbeidsplaatsen verdwijnen, maar er zijn
ook 1500 arbeidskrachten nodig voor nieuwe functies die met de nieuwe werkwijzen
samenhangen. Dat aantal zal nu hoger uitvallen. Er zijn al 550 nieuwe
medewerkers geworven.

Ook werken er bij de Belastingdienst 1595 fte aan uitzendkrachten en hebben 144
zzp'ers 'specifieke opdrachten uitgevoerd'. De dienst heeft het 'vooralsnog niet
nodig geacht' om daarbij gebruik te maken van de modelcontracten die ze zelf
voor andere opdrachtgevers beoordeelt en goedkeurt. Een modelcontract is
overigens 'geenszins verplicht', tekent Wiebes daarbij aan.

Hoeveel medewerkers uiteindelijk de dienst verlaten, kan Wiebes pas zeggen als
de definitieve gesprekken hebben plaatsgevonden. Bij de Belastingdienst werkten
op 1 september nog 29.640 mensen. Eerder deze maand gaf hij aan dat 7280 mensen
zich hadden gemeld voor een gesprek over de vertrekregeling en dat daarvan 4960
inmiddels de papieren hebben getekend.

Van de definitieve vertrekkers maken 1250 medewerkers van 64 jaar of ouder
gebruik van de vertrekregeling, waarvan 245 ook al AOW-gerechtigd zijn als ze de
deur achter zich dichttrekken. Zij krijgen in totaal nog (EURO) 80 mln
uitgekeerd, maar Wiebes zegt dat hij oudere werknemers nu eenmaal niet mocht
uitsluiten van de regeling.

Omtzigt vindt dat 'sinterklaas' Wiebes op die manier 'tientallen miljoenen heeft
rondgestrooid'. PvdA'er Henk Nijboer zei dinsdag in de algemene financiële
beschouwingen dat de regeling 'te gek' is geworden. De staatssecretaris is
'onzorgvuldig omgegaan met belastinggeld', aldus Nijboer.

Voor de kosten van de reorganisatie was (EURO) 648 mln uitgetrokken. Wiebes liet
eerder al aan de Kamer weten dat dit bedrag wordt overschreden met zo'n (EURO)
70 mln. Een groot deel daarvan bestaat uit een heffing die de fiscus zelf oplegt
aan werkgevers die een verkapte regeling voor vervroegd uittreden aanbieden.

'De regeling was niet ingezet voor vervroegd uittreden, maar werkte in de
praktijk wel zo uit', schrijft Wiebes. De Belastingdienst overlegt hierover
inmiddels met de belastinginspecteur. Wiebes zal de uitkomst daarvan delen met
de Kamer.

5000

Bij de Belastingdienst zouden tijdens de reorganisatie 5000 arbeidsplaatsen
verdwijnen, maar er zijn ook 1500 medewerkers nodig voor nieuwe functies.

LOAD-DATE: October 4, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              121 of 200 DOCUMENTS



                                    NRC.NEXT

                                05 October 2016
                                  nn woensdag

ReorganisatieLeegloop bij Belastingdienst te wijten aan  haastige en
onzorgvuldige  vertrekregeling

SECTION: Economie; Blz. 18

LENGTH: 315 woorden

DATELINE: Amsterdam.


De besluitvorming rondom de vertrekregeling bij de Belastingdienst was  haastig
en onzorgvuldig . Dat heeft staatssecretaris Eric Wiebes (Financiën, VVD)
dinsdag laten weten in een brief aan de Tweede Kamer.

Wiebes ging in de Kamerbrief in op vragen van Kamerleden over de onverwacht
populaire vertrekregeling voor werknemers van de Belastingdienst. De regeling
gaat hierdoor waarschijnlijk 70 miljoen euro meer kosten dan de 648 miljoen die
was begroot. Wiebes geeft nu toe dat er fouten zijn gemaakt:  Ik moet
concluderen dat de besluitvorming te haastig is geweest en niet zorgvuldig. De
ramingen waren gebaseerd op onjuiste veronderstellingen, zoals de verwachting
dat de 4.800 fte uitstroom niet overschreden zou worden. Dit maximum is
vervolgens niet in het juridisch kader vastgelegd.

Werknemers van de fiscus konden vanaf 1 februari aangeven of ze gebruik wilden
maken van de regeling waarbij ze maximaal 75.000 euro bruto mee konden krijgen.

De Belastingdienst reorganiseert en wil  tot en met 2023 5.000 van de 29.000
voltijdbanen schrappen. Daarnaast moeten er  1.500  banen gecreëerd worden voor
mensen met kennis van moderne technieken.

De regeling bleek al snel populair te zijn: 7.820 mensen toonden belangstelling.
Veel werknemers grepen de regeling aan  voor vervroegde uittreding, terwijl er
in de begroting rekening was gehouden met de overplaatsing van werknemers naar
andere posities.

De aanmeldingstermijn werd op 1 september gesloten en  1.057 medewerkers zagen
inmiddels af van de regeling. Wiebes gaat ervan uit dat 5.200 tot 5.800
medewerkers daadwerkelijk zullen vertrekken.

Om soortgelijke fouten in de toekomst te voorkomen heeft Wiebes onder meer de
rol van de financieel directeur bij de Belastingdienst veranderd. Ook wil de
staatssecretaris de gesloten cultuur bij de Belastingdienst aanpakken en
partijen eerder betrekken bij het besluitvormingsproces. (NRC)

LOAD-DATE: October 4, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2016 NRC Media B.V.
                              All Rights Reserved

                              122 of 200 DOCUMENTS



                                NRC Handelsblad

                                05 October 2016
                                  NH Woensdag

Wiebes erkent: vertrekregeling Belastingdienst  onzorgvuldig

SECTION: Economie; Blz. 2

LENGTH: 329 woorden

DATELINE: Amsterdam.

ABSTRACT

Uittocht

Er zijn fouten gemaakt bij de reorganisatie van de fiscus, schrijft  de
staatssecretaris.

De besluitvorming rondom de vertrekregeling bij de Belastingdienst was  haastig
en onzorgvuldig . Dat heeft staatssecretaris Eric Wiebes (Financiën, VVD)
dinsdag laten weten in een brief aan de Tweede Kamer.

Wiebes ging in de Kamerbrief in op vragen van Kamerleden over de onverwacht
populaire vertrekregeling voor werknemers van de Belastingdienst. De regeling
gaat hierdoor waarschijnlijk 70 miljoen euro meer kosten dan de 648 miljoen die
was begroot. Wiebes geeft nu toe dat er fouten zijn gemaakt:  Ik moet
concluderen dat de besluitvorming te haastig is geweest en niet zorgvuldig.  De
ramingen waren gebaseerd op onjuiste veronderstellingen, schrijft Wiebes, zoals
de verwachting dat de uitstroom niet meer zou bedragen dan 4.800 voltijdbanen.
Dit maximum is vervolgens niet in het juridisch kader vastgelegd.

Werknemers van de fiscus konden vanaf 1 februari zeggen of ze gebruik wilden
maken van de regeling waarbij ze maximaal 75.000 euro bruto mee konden krijgen.

De Belastingdienst reorganiseert en wil  tot en met 2023 5.000 van de 29.000
voltijdbanen schrappen. Daarnaast moeten er  1.500  banen gecreëerd worden voor
mensen met kennis van moderne technieken.

De regeling bleek al snel populair te zijn: 7.820 mensen toonden belangstelling.
Veel werknemers grepen de regeling aan  voor vervroegde uittreding, terwijl er
in de begroting alleen rekening was gehouden met de overplaatsing van werknemers
naar andere posities. De aanmeldingstermijn werd op 1 september gesloten en
1.057 medewerkers zagen inmiddels af van de regeling. Wiebes gaat ervan uit dat
5.200 tot 5.800 medewerkers daadwerkelijk zullen vertrekken.

Om soortgelijke fouten in de toekomst te voorkomen heeft Wiebes onder meer de
rol van de financieel directeur bij de Belastingdienst veranderd. Ook wil de
staatssecretaris de gesloten cultuur bij de Belastingdienst aanpakken. (NRC)

LOAD-DATE: October 5, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              123 of 200 DOCUMENTS



                                   Het Parool

                             4 oktober 2016 dinsdag

Jackpot en boete bij Belastingdienst

BYLINE: LAURENS KOK

SECTION: Nieuws; Blz. 4

LENGTH: 474 woorden


De reorganisatie die de Belastingdienst slimmer moest maken, is een jackpot voor
veel oudere werknemers. Ze incasseren vlak voor hun pensioen tienduizenden
euro's.

Tegelijkertijd moet de Belastingdienst zichzelf een boete opleggen van
waarschijnlijk tientallen miljoenen euro's, omdat de gewilde vertrekregeling is
aangemerkt als 'regeling voor vervroegd uittreden'.

Omdat de overheid ook wil dat werknemers doorwerken tot aan hun
pensioengerechtigde leeftijd, krijgen werkgevers een naheffing van de fiscus als
ze mensen vlak voor hun pensioen laten afvloeien. Staatssecretaris Erik Wiebes
(Financiën) erkent dat geen rekening was gehouden met deze wet toen de
reorganisatieplannen werden bedacht. Hoe hoog de naheffing uitvalt, moet nog
blijken.

Onverwacht

Al 5300 medewerkers - een vijfde van het totaal - willen van de regeling
gebruikmaken. Daarvan zijn 4006 voltijdsmedewerkers ouder dan 60 jaar, 1250
medewerkers krijgen binnen twee jaar AOW. Voor hen blijkt er zo nog een
onverwachte vut-regeling in te zitten, waarbij de vergoeding in sommige gevallen
hoger is dan als ze salaris hadden gekregen.

Bovendien zijn er 265 medewerkers van de Belastingdienst die de
pensioengerechtigde leeftijd al hebben bereikt, maar desondanks een zak geld
meekrijgen die kan oplopen tot 75.000 euro, omdat ze zich voor de regeling
hadden aangemeld. Hun weigeren kon niet, want dat zou neerkomen op
leeftijdsdiscriminatie. Bij de overheid is sinds enige jaren het automatisch
ontslag bij het bereiken van de pensioengerechtigde leeftijd geschrapt.

Afbakening

Wiebes geeft toe dat de vertrekregeling anders had gemoeten: "Achteraf bezien is
deze brede openstelling een verkeerde keuze en had een meer gerichte
doelgroepbepaling en een afbakening in de tijd de voorkeur moeten hebben,"
schrijft hij in antwoord op Kamervragen. Wiebes verwacht dat 5200 tot 5800
voltijdsmedewerkers de fiscus verlaten. Dat is meer dan de 5000 die gepland was.
Kosten van die extra uitstroom: circa 70 miljoen euro.

CDA-Kamerlid Pieter Omtzigt vreest dat het daar niet bij blijft. "De
reorganisatie lijkt totaal uit de klauwen te lopen," stelt hij. Volgens hem
blijkt dat ook uit de begroting van Financiën, waarbij de kosten van de
investeringen zijn opgelopen van 1,1 miljard naar 2,4 miljard euro. Wiebes stelt
dat Omtzigts cijfers 'van de maan' komen, omdat hij alleen zou kijken naar de
kosten en niet naar de besparingen.

Het gaat niet alleen om het geld. De Belastingdienst dreigt relatief veel hoger
opgeleid personeel te verliezen, terwijl de reden voor de reorganisatie was dat
de fiscus 'slimmer' zou gaan werken, waardoor werk voor lager opgeleid personeel
zou verdwijnen. De Nederlandse Orde van Belastingadviseurs (NOB) signaleert dat
zaken nu al te lang blijven liggen door capaciteitsproblemen en vreest dat dit
er niet beter op wordt.




Bekijk de oorspronkelijke pagina:

LOAD-DATE: 4 October 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              124 of 200 DOCUMENTS



                                     Trouw

                          29 september 2016 donderdag

Vindt de Belastingdienst nog dat we ondernemer zijn of niet?

BYLINE: JEANNINE JULEN, REDACTIE ECONOMIE

SECTION: Economie; Blz. 17

LENGTH: 438 woorden



HIGHLIGHT: ZZP'ers | De nieuwe Wet DBA zorgt voor veel onrust onder bedrijven
die met zzp'ers werken


Frank Does (32)


Wederom spoedt staatssecretaris Eric Wiebes zich vandaag naar de Tweede Kamer om
uit te leggen waarom de Wet DBA toch echt wel nut heeft. Anders dan de vorige
keren volgt zijn optreden nu op een reeks brandbrieven aan zijn adres en
kritische noten van politici die zinspelen op het intrekken van de wet. De Wet
Deregulering Beoordeling Arbeidsrelaties moet schijnzelfstandigheid tegengaan.
Met zogenoemde modelovereenkomsten waarin zzp'ers en bedrijven afspreken dat er
geen sprake is van loondienst, ziet de Belastingdienst erop toe dat
zelfstandigen geen verkapte medewerkers zijn. Maar sinds de wet op 1 mei inging,
is er vooral veel onrust. Bij bedrijven, bij de eenpitters en bij andere
marktpartijen. Trouw vroeg drie zzp'ers waar die onrust vandaan komt.



Technisch uitvoerder

Den Helder

Hij heeft meer dan twintig opdrachtgevers. Absoluut geen schijnzelfstandige,
benadrukte zijn boekhouder onlangs nog. Toch raakte Frank Does in de afgelopen
maanden twee opdrachtgevers kwijt. De eerste op 1 mei al, toen de wet DBA
inging. "Wij stoppen met zzp'ers, kreeg ik te horen. Dat is voor mij een flinke
strop."

De 32-jarige Does verricht al 2,5 jaar diverse werkzaamheden als zelfstandige.
Hij is brandwacht, instructeur bij een brandopleiding, werkt op olieplatforms en
is rigger. Onder die laatste titel verplaatst hij op industrieterreinen zware
objecten en geeft hij kraanmachinisten aanwijzingen. Niet al zijn opdrachtgevers
zijn huiverig. Zijn ze dat wel, dan vrezen ze vaak dat ze volgens de
Belastingdienst te veel gezag uitoefenen over zzp'ers. Met naheffingen voor de
zzp'er én het bedrijf als mogelijk gevolg.

Maar van het uitoefenen van gezag over hem is volgens Does in de industrie -
waar hij een van zijn grootste opdrachtgevers kwijtraakte - nauwelijks sprake.
's Ochtends verschijnt er weliswaar een supervisor op het terrein om de taken te
verdelen, maar daarna gaat iedereen zijn eigen gang. Wil hij een opdracht niet
uitvoeren, dan kan dat ook.

Regelmatig ontvangt Does telefoontjes van uitzendbureaus die hem, met de
boodschap 'zzp'ers hebben het moeilijk', tot uitzendwerk proberen te verleiden.
Maar hij barst van het werk. Zorgen maakt hij zich dus niet. Dan toch aarzelend:
"Ik heb tot nu toe maar één keer een modelovereenkomst gehad. Mijn
opdrachtgevers zeggen dat het goed komt. Daar moet ik nu op vertrouwen."

Modelovereenkomst

Sinds 1 mei zijn er 4700 modelovereenkomsten ingediend, 450 goedgekeurd, 1100
afgekeurd en 1200 ingetrokken. Zo'n overeenkomst is niet verplicht.

Opdrachtgevers zijn bang dat de Belastingdienst vindt dat ze te veel gezag
uitoefenen




Bekijk de oorspronkelijke pagina:

LOAD-DATE: 28 September 2016

LANGUAGE: DUTCH; NEDERLANDS

GRAPHIC: Frank Does: 'Een flinke strop.'

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              125 of 200 DOCUMENTS



                            Het Financieele Dagblad

                    15 september 2016 donderdag 12:00 AM GMT

Vertrekregeling Belastingdienst valt (EURO) 70 mln duurder uit dan begroot

SECTION: ECONOMIE & POLITIEK; Blz. 5

LENGTH: 178 woorden


Den Haag De uitstroomregeling bij de Belastingdienst valt uiteindelijk (EURO) 70
mln duurder uit dan de (EURO) 648 mln die daarvoor is begroot, hoofdzakelijk als
gevolg van een belastingaanslag die de dienst aan zichzelf oplegt. Het risico
daarop was onderschat.

Dat blijkt uit antwoorden van staatssecretaris Eric Wiebes op vragen van
CDA-Tweede Kamerlid Pieter Omtzigt. Volgens de huidige schatting zullen tussen
de 5200 en 5800 fte van de vertrekregeling gebruikmaken.

Er hadden zich op 1 september, de vervroegde sluitingsdatum voor de populaire
regeling, 7820 medewerkers (7280 fte) voor een gesprek erover aangemeld. Daarvan
hebben 1148 besloten geen gebruik te maken van de regeling en 1373 medewerkers
(1263 fte) denken er nog over na.

De Belastingdienst legt werkgevers een zogenoemde 'eindheffing' op als ze een
regeling treffen die neerkomt op vervroegd uittreden. 'Achteraf gezien hadden we
meer rekening moeten houden met deze risicofactor', schrijft Wiebes. De
overschrijding wordt over meerdere jaren binnen de begroting van de
Belastingdienst opgevangen. fd

LOAD-DATE: September 14, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              126 of 200 DOCUMENTS



                            Het Financieele Dagblad

                     9 september 2016 vrijdag 12:00 AM GMT

Eigenaren verzekeraar Conservatrix ontkennen onderzoek door Belastingdienst

BYLINE: Cor de Horde

SECTION: ONDERNEMEN; Blz. 18

LENGTH: 616 woorden


Familie Henny stelt dat directie problemen rond bedrijf opblaast

Cor de Horde

Amsterdam

De eigenaren van de Conservatrix Groep, de moeder van enkele kleinere
verzekeraars die overhoop ligt met toezichthouder DNB over de solvabiliteit,
ontkennen dat de Belastingdienst onderzoek doet naar een Luxemburgs
herverzekeringscontract van de Nederlandse bedrijven. Ze stellen dat de huidige
directie van de verzekeraars, die het onderzoek heeft vermeld in recent
gepubliceerde jaarverslagen, bewust een negatief beeld wil schetsen van
Conservatrix.

'Er loopt geen onderzoek', zegt Pieter Lakeman, de bekende bedrijvenonderzoeker
die in deze kwestie spreekt namens de aandeelhoudersfamilie Henny. De fiscus en
Conservatrix Groep, het vehikel van de familie, hebben in november vorig jaar
een overeenkomst gesloten. 'Daarin is bepaald dat eerdere naheffingen zijn
teruggedraaid', aldus Lakeman.

Deze krant berichtte eerder deze week over het fiscaal onderzoek dat in de
jaarverslagen van de verzekeraars wordt vermeld. Directieleden René Collé en
Richard van Kooten stelden dat de Belastingdienst uitzoekt of de
beleggingswinsten die de herverzekeraar maakt, wel in het juiste land worden
belast.

Maar volgens Lakeman is er al lang een akkoord. Wel zou er nog een 'berekening'
lopen of actuariële kosten in het juiste land zijn genomen, voor de jaren vanaf
2011. 'Maar dus niet over de beleggingswinsten. En ook de route zelf via
Luxemburg staat niet ter discussie.' De berekening heeft geen enkel gevolg voor
de balansen van de verzekeraars zelf, 'hooguit een klein plusje voor
Conservatrix Leven'.

De herverzekeraar in Luxemburg is niet in handen van dezelfde aandeelhouders als
de eigenaren van Conservatrix, benadrukt Lakeman. Wel komen ze uit 'het grotere
familieverband, als u ook aangetrouwden meeneemt'.

Lakeman stelt dat de directie 'expres' de passage over het fiscaal onderzoek in
het jaarverslag heeft opgenomen. 'Collé loopt aan de leiband van DNB. En dit
verhaal kan worden aangegrepen om te zeggen: het is daar een fiscale rommel.'

De belangrijkste verzekeraar uit de groep, de leventak van Conservatrix, ligt
onder sterk verhoogd toezicht van DNB. De solvabiliteit is in 2014 tot onder nul
gedaald en kwam eind vorig jaar uit op 13%, waar 100% het wettelijk minimum is.
Bij zo'n laag percentage heeft DNB het recht om in te grijpen. Conservatrix
verkoopt sinds eind 2014 geen nieuwe polissen meer.

De familie Henny bestrijdt dat Conservatrix er zo slecht voor staat. De
aandeelhouders hebben de jaarverslagen van 2014 en 2015 niet goedgekeurd. Zij
menen dat DNB inconsequent is bij het berekenen van de solvabiliteit en dat dit
rapportcijfer voor financiële degelijkheid in werkelijkheid veel hoger is. Ze
vrezen dat door deze acties van DNB de verzekeraar voor een veel te laag bedrag,
mogelijk zelfs voor een symbolische euro, verkocht zal worden.

Eerder dit jaar hadden de Henny's een tuchtzaak aangespannen tegen een actuaris
die een soort second opinion had verricht naar de manier waarop de solvabiliteit
was berekend. Deze actuaris gaf DNB gelijk. De Henny's verloren deze tuchtzaak.

De directie, die geheel is vervangen en die geen leden van de
aandeelhoudersfamilie meer omvat, wil de verzekeraars verkopen. Dat lijkt lastig
omdat de huidige eigenaren heel anders denken over de waarde van de bedrijven.
Uit de opmerkingen van Lakeman blijkt ook dat het niet botert tussen de Henny's
en de huidige directie.

Niet alleen de directie, ook de commissarissen zijn de afgelopen jaren allemaal
vervangen. DNB heeft de oude bestuurders, van wie sommige gelieerd waren aan de
aandeelhouders, allemaal 'afgetoetst', ofwel ongeschikt verklaard voor het werk.
De nieuwe mensen komen van buiten de familie.

LOAD-DATE: September 8, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              127 of 200 DOCUMENTS



                                NRC Handelsblad

                                 26 August 2016
                                   NH vrijdag

Weg bij de Belastingdienst

SECTION: Economie; Blz. 2

LENGTH: 436 woorden


Te leuk en te makkelijk, dat moet  het oordeel zijn over het reorganisatieplan
van de Belastingdienst. De aantrekkingskracht van de vertrekregeling die daarmee
gepaard gaat bleek dermate groot dat kennelijk  6.900 werknemers er gebruik van
willen maken. Dat is bijna een kwart van al het personeel. Zo groot was de
toeloop dat de aanmelding na zeven weken al werd gestopt.

Nu is het de bedoeling dat zo n 5.000 mensen in een termijn van zeven jaar
vertrekken. Na persoonlijke gesprekken over de regeling zou  een groot aantal
werknemers van het voornemen te vertrekken afzien. Zo kan het getal van 5.000
alsnog worden gehaald. Dat neemt niet weg dat de  stormloop  ontluisterend moet
zijn geweest. Wat is er mis als  zoveel mensen zich in zo n korte tijd
aanmelden? Die vraag  geldt ook  de samenstelling van het vertreklegioen, waar
hoogopgeleiden de boventoon voeren.

Nu zijn belastingdiensten over het algemeen  niet erg populair, en het
leedvermaak van de afgelopen dagen was dan ook voorspelbaar. En ja, er is veel
gereorganiseerd, de dienst heeft er de wezensvreemde taak van het uitbetalen van
toeslagen bij gekregen en de automatisering verloopt moeizaam.

Dat kunnen inderdaad verklaringen zijn voor de toeloop. Maar is de aard van de
regeling zelf dat ook niet? Werknemers kunnen zelf, in overleg,  aangeven
wanneer zij willen  vertrekken in de eerstkomende zeven jaar, waarbij er dan
maximaal 75.000 euro   of meer als het jaarsalaris hoger was   meegaat. Dat
veroorzaakt een boel slim gereken over de timing van het vertrek.

In het bedrijfsleven is zo'n regeling  ondenkbaar, omdat vrijwel geen enkel
bedrijf kan  voorspellen welke lotgevallen  het tot 2023  doormaakt. De overheid
en haar diensten kunnen dat, van nature, wel. De vraag is dan ook
gerechtvaardigd wat er zou gebeuren op het gemiddelde ministerie als exact zo n
regeling zou zijn getroffen. Misschien wel precies hetzelfde. Want een
individueel  op maat gesneden regeling voor vervroegde uittreding is hoogst
attractief. Als de organisatie dan ook nog een hoge gemiddelde leeftijd heeft,
mag niemand zich verbazen over massale aanmeldingen. Welkom terug in de jaren
negentig: alleen bij uw overheid.

De  regeling lijkt op meer punten ondoordacht.  Hij zadelt de organisatie
misschien wel  jarenlang op met een pool van werknemers die al weten wanneer zij
gaan. Dat kan niet goed zijn voor de moraal, de productiviteit en het
innovatievermogen.

Het is lastig voor de overheid om af te slanken, met een werknemersbestand
waarvan de rechten nog steeds zo dichtgetimmerd zijn. Maar de deal van de
Belastingdienst verdient geen herhaling.

LOAD-DATE: August 26, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              128 of 200 DOCUMENTS



                              AD/Algemeen Dagblad

                           25 augustus 2016 donderdag

7.000 ambtenaren willen Belastingdienst verlaten

SECTION: Economie; Blz. 19

LENGTH: 96 woorden


De vrijwillige vertrekregeling bij de fiscus is zo populair dat 6.900 van de
ongeveer 30.000 werknemers zich daarvoor hebben aangemeld. Het plan om een
uittocht van hoger geschoolde en ervaren medewerkers op cruciale posities te
stoppen, is daarmee mislukt.

De regeling in verband met een reorganisatie is bedoeld om 5.000 personeelsleden
uit zichzelf te laten vertrekken. De Belastingdienst neemt ook weer 1.500 nieuwe
medewerkers met kennis van moderne technieken aan. Volgens staatssecretaris
Wiebes is de continuïteit niet in het geding.




Bekijk de oorspronkelijke pagina: ,

LOAD-DATE: 24 August 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              129 of 200 DOCUMENTS



                                  De Telegraaf

                           25 augustus 2016 donderdag
                                 Gehele Oplage

Leegloop treft Belastingdienst

SECTION: FINANCIEEL; Blz. 023

LENGTH: 113 woorden


AMSTERDAM -  Staatssecretaris Wiebes (Financiën) verwacht dat ongeveer 5200
mensen bij de Belastingdienst gebruik gaan maken van een vrijwillige
vertrekregeling. De regeling is populair bij de circa 30.000 mensen die bij de
fiscus werken. Zo'n 6900 medewerkers hebben zich inmiddels gemeld voor de
regeling. Wiebes gaat ervan uit dat er minder mensen vertrekken. Mensen die
zich aanmelden voor de regeling zitten volgens hem nog nergens aan vast. Na de
aanmelding gaan ze een traject in en dan blijkt dat „een deel van die mensen
toch uiteindelijk besluit om de aanmelding niet in een definitief vertrek om te
zetten". Op 1 juni lag het aantal aanmeldingen nog op 4000.

LOAD-DATE: 24 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: telegraaf,Telegraph


                          Copyright 2016 De Telegraaf
                              All Rights Reserved

                              130 of 200 DOCUMENTS



                            Het Financieele Dagblad

                    25 augustus 2016 donderdag 12:00 AM GMT

Zorgen bij Tweede Kamer over de Belastingdienst laaien op

BYLINE: Johan Leupen;Ulko Jonker

SECTION: ECONOMIE & POLITIEK; Blz. 7

LENGTH: 638 woorden


Gevreesd wordt dat controles van bedrijven in het gedrang komen

Johan Leupen en Ulko Jonker

Den Haag

Binnen de Tweede Kamer neemt de bezorgdheid toe over de continuïteit van de
Belastingdienst. De onbedoelde uitstroom van ervaren en hoogopgeleide krachten
mag niet leiden tot verstoring van belangrijke processen, waarschuwen
Kamerleden.

Gevreesd wordt ook dat de controles van bedrijven verder in het gedrang komen.
CDA-Kamerlid Pieter Omtzigt wil van staatssecretaris Eric Wiebes (Financiën)
weten of er processen zijn bij de Belastingdienst die de normale wettelijke
termijnen niet halen door de reorganisatie of waar het beoogde aantal controles
of afhandelingen niet wordt gehaald.

Verder vraagt hij wat Wiebes gedaan heeft toen voor het eerst duidelijk werd dat
het aantal gebruikers van de vertrekregeling zo groot was en wil hij een
gedetailleerde opgave van het aantal vertrekkers, hun leeftijd, exitvergoedingen
en totale kosten. 'Ik kan me niet voorstellen dat je geen probleem hebt als een
kwart van je werknemers opstapt.'

PvdA'er Ed Groot vindt dat er 'alle reden tot zorg' is, vooral over het feit dat
boeken bij bedrijven steeds minder worden gecontroleerd. 'De pakkans is heel
klein. Het is niet goed als de Belastingdienst nooit ergens komt kijken', aldus
Groot. Overigens heeft hij nog wel vertrouwen in de aanpak van Wiebes. 'Maar er
zijn voldoende handjes nodig. Dus als daar geld voor nodig is, is dat
bespreekbaar'.

Wiebes zelf zei dinsdag te verwachten dat de uitstroom niet veel groter wordt
dan beoogd. Hoewel de Belastingdienst zelf eerder nog belangstelling van 6900
werknemers voor een vertrekregeling registreerde, verwacht hij dat het er
uiteindelijk 5200 zullen worden. In zijn plan van vorig jaar werd al 5000
genoemd.

'Ze vertrekken ook niet op één dag. Dat is een traject van jaren. We doen dat
gefaseerd en met verstand. En de rekruteringsmachine staat aan. We moeten zorgen
voor vers bloed', aldus de VVD-staatssecretaris. De Belastingdienst trekt 1500
nieuwe specialisten aan om de nieuwe risico- en datagestuurde werkwijze te
kunnen uitvoeren.

Verder wees hij erop dat minder fysieke boekencontroles niet zo veel zegt.
'Steeds meer getallen worden automatisch aangeleverd zonder dat mensen ze zelf
invullen. Dan heeft de Belastingdienst ze bij voorbaat al gecontroleerd.
Bovendien staat dat los van de huidige ­reorganisatie. De uitstroom is nu nog
niet voelbaar.

Volgens Leo Stevens, emeritus hoogleraar, SER-kroonlid en zelf ooit inspecteur
bij de dienst, is de vergrijzing een belangrijk probleem. De gemiddelde leeftijd
is 53. 'Een te groot aantal mensen zit al met één been in de pensionadosfeer en
is onvoldoende bereid om naar de werkzame toekomst te kijken.'

Dat ligt niet alleen aan de mensen zelf, vindt hij, ook de onbevredigende manier
waarop de top met de werkvloer communiceert, is niet stimulerend. 'Er zit een
groot verschil tussen wat de top uitstraalt en de beleving op de werkvloer. De
­digitale ambities zijn groot. Die spreken mij ook aan, maar je moet zittende
ervaren mensen niet het gevoel geven dat ze gemist kunnen worden als kiespijn.'

Volgens Stevens zijn met de generieke vertrekregeling alle deuren opengezet
zonder dat er een duidelijk beeld was welke kennis niet gemist kan worden.
'Welke kennisorganisatie gooit zo haar kroonjuwelen te grabbel? Ik snap niet dat
daarmee niet bedacht­zamer is ­omgesprongen.'

Ook de langdurige vacaturestops voor hooggeschoold personeel zijn de
Belastingdienst volgens Stevens opgebroken. 'Het imago op de arbeidsmarkt is
aangetast. Er is op de universiteiten een cultuur ontstaan dat daar solliciteren
verspilde energie is. De Belastingdienst heeft te lang niet geïnvesteerd in zijn
reputatie als werkgever, heeft zich niet opengesteld voor jong ­talent dat
tijdens de studie al werkervaring wil opdoen waar de adviessector dat wel deed.'

LOAD-DATE: August 24, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              131 of 200 DOCUMENTS



                               Nederlands Dagblad

                           25 augustus 2016 donderdag

Volgens ministerie ligt reorganisatie bij de Belastingdienst op schema

SECTION: Geen; Blz. 16,17

LENGTH: 724 woorden


Den Haag

Gaat er iets mis bij de uitvoering van de reorganisatie?

De bonden menen van wel. Volgens hen tekenen vooral hoogopgeleiden voor de
vertrekregeling waardoor 'de verkeerde' mensen vertrekken. Het ministerie van
Financiën ziet dat anders. Na aanmelding voor de vertrekregeling volgt
individueel een indringend gesprek over persoonlijke, financiële gevolgen van de
regeling. Daarna hebben tot nu toe 1048 aanmelders afgezien van de regeling.
Zeker 1300 twijfelen nog. Tot nu toe hebben dus 4600 mensen getekend voor
vertrek tussen nu en 2023. Financiën verwacht dat het totaal aantal
inschrijvingen 'iets boven' de beoogde 5000 zal uitkomen. 'We liggen op schema',
heet het op het departement.

Vertrekken 'de verkeerde mensen'?

Volgens de bonden wel, volgens het ministerie van Financiën valt dat wel mee.
Relatief veel oudere, beter betaalde ambtenaren hebben zich gemeld voor de
'stimuleringspremie', en 'gouden handdruk' bij vrijwillig ontslag. Ambtenaren
met een hoog salaris kunnen die vertrekpremie eerder gebruiken als een soort
prepensioenregeling dan hun minder verdienende collega's, omdat de hoogte van de
vertrekpremie afhangt van het salaris én het aantal dienstjaren. De regeling is
minder aantrekkelijk voor laagbetaalden, ook al hebben zij veel dienstjaren bij
de overheid. Voor hen zijn 'van werk naar werk-regelingen' aantrekkelijker als
hun functie daadwerkelijk onder vuur komt te liggen.

Heeft de Belastingdienst een verkeerd sociaal plan afgesloten?

Bij de reorganisatie is geen apart sociaal plan afgesproken, maar gelden de
spelregels uit het Algemeen Rijksambtenarenreglement, Arar. De positie van
ambtenaren is daarin verankerd. Daarnaast is tot 2017 het 'Van werk naar
werk-beleid' van kracht, dat ook voor de hele rijksoverheid geldt.

De 'stimuleringspremie' is een bonus voor degenen die zelf ontslag nemen. In
principe krijgt iemand die vrijwillig ontslag neemt geen WW. Krijgt de
vertrokken ambtenaar toch een WW-uitkering en ook nog de ambtenarenaanvulling
daarop, dan moet hij de vertrekbonus terugbetalen. Dat moet ook als de
vertrekker weer bij de rijksoverheid aan het werk gaat, maar niet als hij
elders, bij een andere overheid of in het bedrijfsleven een baan vindt.

De vertrekbonus is afhankelijk van leeftijd en het aantal dienstjaren. Hij
bedraagt maximaal 75.000 euro óf een jaarsalaris als dat - inclusief vakantie en
eindejaarsuitkering - hoger is dan 75.000 euro. Deze vertrekregeling is per
definitie aantrekkelijk voor ouderen in hogere functies en minder voor
laagbetaalden - de groep die de Belastingdienst op de korrel heeft.

Waarom sluit de Belastingdienst niet een eigen sociaal plan af?

Omdat de Belastingsdienst bij de rijksoverheid hoort en alle regelingen voor de
rijksoverheid daardoor automatisch ook voor de Belastingdienst gelden. De
ontslagbescherming van ambtenaren is veel beter dan in het bedrijfsleven. Dat
ligt enerzijds aan de sterke positie van de vakbonden bij de overheid. Nergens
is de organisatiegraad - het aandeel vakbondsleden op het totaal aantal
werknemers - zo hoog als bij de overheid. Dat resulteert in een stapel
regelingen waarin de positie van ambtenaren en hun bonden is verankerd.

Maar de positie van ambtenaren is ook ten principale anders dan die van
werknemers in het bedrijfsleven. Zij hebben vanouds geen arbeidscontract maar
krijgen een aanstelling. Op basis van deze positie is ontslag van ambtenaren
anders geregeld en vrij moeizaam. Die stevige ontslagbescherming resulteert in
combinatie met de sterke positie van de vakbonden in goudgerande regelingen -
tenminste: in vergelijking met het bedrijfsleven. Zo krijgen ambtenaren na
ontslag weliswaar WW, maar zij krijgen daarnaast ook nog een bovenwettelijke
aanvulling. Duurt de WW voor de meeste werknemers nu maximaal drie jaar; de
ambtenaren-WW duurt drie keer zo lang.

CDA en D66 kondigden al in 2010 aan daar wat aan te willen doen. Zij dienden een
initiatiefwetsvoorstel in over de 'normalisering van de rechtspositie van
ambtenaren'. Bij de formatie van Rutte II sloten VVD en PvdA zich daarbij aan.
Het wetsvoorstel ligt nu in de Eerste Kamer, die zich er eind september over uit
gaat spreken. Of het wetsvoorstel de eindstreep haalt, is ongewis door het
principiële karakter van de wijziging van de positie van ambtenaren.

Staatssecretaris Eric Wiebes van Financiën.

LOAD-DATE: 24 August 2016

LANGUAGE: DUTCH; NEDERLANDS

GRAPHIC:  Staatssecretaris Eric Wiebes van Financiën.

PUBLICATION-TYPE: Krant

JOURNAL-CODE: ND


                     Copyright 2016 Nederlands Dagblad B.V.
                              All Rights Reserved

                              132 of 200 DOCUMENTS



                                    NRC.NEXT

                                 25 August 2016
                                  nn donderda

VertrekregelingUittocht Belastingdienst nog steeds groter dan verwacht; topman
vertrekt

SECTION: Den Haag; Blz. 18

LENGTH: 298 woorden

DATELINE: Den Haag.


Met nog een week om zich in te schrijven, hebben al 5.900 werknemers van de
Belastingdienst zich aangemeld bij de vrijwillige vertrekregeling. De regeling
was bedoeld om 5.000 personeelsleden gefaseerd te laten vertrekken in een grote
reorganisatie. In eerste instantie hadden ongeveer 6.900 mensen zich aangemeld
voor de vertrekregeling, zo bevestigt een woordvoerder van de fiscus de
berichtgeving hierover in Het Financieele Dagblad. Zo n duizend belangstellenden
hebben na interne gesprekken besloten alsnog aan te blijven. De woordvoerder
verwacht dat nog eens een paar honderd mensen daartoe zullen besluiten.

Dit voorjaar werd duidelijk dat de vertrekregeling veel populairder was dan
voorzien. In vier maanden hadden zich bijna 3.850 werknemers aangemeld. Zonder
ingrijpen had dat kunnen oplopen tot bijna 8.000 in 2024, ruim een kwart van het
personeelsbestand.

De nieuwe directeur-generaal van de Belastingdienst, Hans Leijtens, waarschuwde
voor  een groot risico  voor de bedrijfsvoering. Om die reden werd de regeling
vervroegd beëindigd, namelijk per 1 september dit jaar in plaats van per 2023.

De vrijwillige exit is volgens vakbonden populair omdat een deel van het
personeel  reorganisatiemoe  is. De mensen die zich aanmelden voor de
vrijwillige vertrekregeling, verlaten de dienst over een periode van zeven jaar.

In totaal werken er rond de dertigduizend mensen bij de Belastingdienst.
Onderdeel van de reorganisatie is ook het aantrekken van  1.500 nieuwe
medewerkers, met meer moderne ICT-vaardigheden. Het is nog niet bekend hoeveel
mensen al zijn aangenomen.

Algemeen directeur Hans Blokpoel heeft zijn vertrek bij de Belastingdienst
aangekondigd. De woordvoerder zegt in een reactie dat dat vertrek geen verband
houdt met de problemen met de vrijwillige vertrekregeling.

LOAD-DATE: August 24, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2016 NRC Media B.V.
                              All Rights Reserved

                              133 of 200 DOCUMENTS



                            Het Financieele Dagblad

                     24 augustus 2016 woensdag 12:00 AM GMT

Exodus bij de Belastingdienst

SECTION: IN HET NIEUWS; Blz. 2

LENGTH: 365 woorden


'Leuker kunnen we het niet maken, wel makkelijker' is sinds het begin van de
jaren negentig de slagzin van de Belastingdienst. De leus is bedoeld voor
belastingplichtigen, ofwel de klanten van de fiscus. Het eerste deel van de
slogan lijkt echter ook te slaan op het werk bij de uitvoerende dienst van het
ministerie van Financiën. Maar dan zonder dat het de belastingambtenaren
makkelijker wordt gemaakt.

De onverwacht grote belangstelling voor de in maart opengestelde vertrekregeling
bij de fiscus heeft de leiding van de Belastingdienst ertoe genoopt de regeling
voortijdig stop te zetten. Per 1 september wordt het loket voor de
uitstroomregeling gesloten. Op dat moment heeft ruwweg een kwart van de 30.000
medewerkers aangegeven weg te willen bij de dienst.

Het is kwalijk dat de leiding waarschuwingen van de vakbonden dat de
vertrekregeling verkeerd zou uitpakken, in de wind heeft geslagen. Zoals de
bonden al voorspelden, blijkt het animo voor de regeling onevenredig groot te
zijn bij ouderen die toch al dicht tegen hun pensioen aanzitten en bij
hogeropgeleiden die de dienst juist hard nodig heeft. Tegelijkertijd is de
prikkel om te vertrekken voor veel lageropgeleiden niet aantrekkelijk genoeg,
terwijl er juist voor hen in de toekomst minder werk is.

Doordat de verantwoordelijke baas van de Belastingdienst, Hans Blokpoel, na zes
jaar via de carrousel van de Algemene Bestuursdienst elders aan de slag gaat,
blijven personele consequenties voor deze miskleun achterwege.

Zorgelijker is echter hoe het verder moet met de veelgeplaagde Belastingdienst.
Iedere werkgever van wie een kwart van het personeel zegt weg te willen, moet
zich twee keer achter de oren krabben. De werkomstandigheden bij de fiscus geven
blijkbaar aanleiding tot zo'n vrijwillige exodus. Onzekerheid over wie
daadwerkelijk weggaat of wie toch nog kan worden overgehaald om te blijven, zal
tot onrust in de organisatie leiden. Voor de achterblijvers neemt onherroepelijk
de werkdruk toe. Het kan niet anders dan dat dit mede ten koste gaat van de
dienstverlening.

En het blijkt dat er vooralsnog bar weinig terechtkomt van de missie van
staatssecretaris Eric Wiebes om de rust bij de fiscus te herstellen.

LOAD-DATE: August 23, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              134 of 200 DOCUMENTS



                            Het Financieele Dagblad

                     24 augustus 2016 woensdag 12:00 AM GMT

Kwart werknemers wil weg bij Belastingdienst

BYLINE: Johan Leupen;Ulko Jonker

SECTION: VOORPAGINA; Blz. 1

LENGTH: 550 woorden


Directie slaagt er niet in om stormloop op vertrekregeling in te tomen

Johan Leupen en Ulko Jonker

Amsterdam

De poging van de Belastingdienst om een exodus van hoger geschoolde en ervaren
functionarissen op cruciale posities te stoppen, is mislukt. Bijna een kwart van
de 30.000 werknemers heeft zich aangemeld voor de vrijwillige vertrekregeling
die in maart is opengezet als onderdeel van een grote reorganisatie.

Voor de zomer werd al duidelijk dat de vertrekregeling veel populairder was dan
verwacht. De bestuurlijke top verkortte daarom in juni de aanmeldtermijn tot 1
september om 'de continuïteit van kritieke bedrijfsprocessen' te waarborgen. Die
maatregel heeft de afgelopen weken echter alsnog een stormloop ontketend onder
werknemers die weg willen, zo blijkt uit nieuwe cijfers.

De regeling is onderdeel van een reorganisatieplan waarbij 4800 fte hadden
moeten verdwijnen tot aan 2024, maar er hebben nu al 6900 mensen op ingetekend,
bevestigt de Belastingdienst desgevraagd. De uittocht betreft voor een
belangrijk deel hoger betaalde controleurs en accountants waar de fiscus er toch
al onvoldoende van in huis heeft. Voorzitter Albert van der Smissen van NCF, de
grootste vakbond bij de Belastingdienst, ziet 'complete afdelingen leeglopen'.
'Massa's mkb-ondernemers hebben al twintig jaar geen controle gehad.'

NCF en FNV Overheid wijten de grote animo voor vertrek aan
'reorganisatiemoeheid' na meerdere jarenlange herstructureringen. Ook speelt mee
dat de regeling relatief aantrekkelijk is voor hoger personeel.
Directeur-generaal Hans Leijtens waarschuwde eind mei al in een brief dat er in
de hoogste schalen driemaal meer vertrekkers zijn dan beoogd. Aanvankelijk
konden werknemers zich tot 2023 opgeven, maar Leijtens haalde de deadline naar
voren.

De regeling was bedoeld als 'nette oplossing' voor boventallige, veelal
mbo-geschoolde administratieve krachten wier werk ophoudt te bestaan. Maar dat
doel dreigt ook te worden gemist: hoe lager de schaal van de werknemers, des te
onaantrekkelijker de regeling. Circa 3000 krachten aan de onderkant doen juist
niet mee omdat de bijbehorende pensioenkorting te fors zou zijn, zegt NCF.
Deelnemers moeten namelijk ook drie jaar afzien van een WW-uitkering: voor
krachten met een laag salaris een onoverbrugbare kloof, aldus Van der Smissen.

Het ministerie reageert dat de uitstroom 'vooralsnog goed te hanteren lijkt'
sinds de vervroegde stopzetting. Daarbij speelt mee dat 1000 van de 6900
belangstellenden toch willen aanblijven. De exits vinden verspreid over zeven
jaar plaats en er kan tijdig nieuw talent worden geworven, benadrukt een
woordvoerder. Het beeld van een braindrain herkent hij niet.

De bonden NCF en FNV Overheid zeggen echter dat werknemers geen vertrouwen meer
hebben in de leiding. Ze roepen op tot bijscholing van boventallige
achterblijvers en versnelde rekrutering. De geplande werving van 1500 man is een
'druppel op een gloeiende plaat' zegt voorzitter Gienus Huisman van het
sectorbestuur FNV Overheid.

Het ministerie bevestigt desgevraagd dat algemeen directeur Hans Blokpoel van de
Belastingdienst over gaat stappen naar een nieuwe functie, maar ontkent dat er
een relatie is met het verloop van de reorganisatie. Hij heeft een langer dan
gebruikelijke termijn van zes jaar uitgediend, aldus het departement.

6900

LOAD-DATE: August 23, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              135 of 200 DOCUMENTS



                                NRC Handelsblad

                                 24 August 2016
                                  NH woensdag

Uittocht Belastingdienst nog steeds groter dan verwacht; topman vertrekt

SECTION: Den Haag; Blz. 6

LENGTH: 318 woorden

DATELINE: Den Haag.

ABSTRACT

Belastingdienst

De reorganisatie van de fiscus loopt anders dan gepland.

Al bijna 7.000 werknemers meldden zich voor een vrijwillige vertrekregeling.

Met nog een week om zich in te schrijven, hebben al 5.900 werknemers van de
Belastingdienst zich aangemeld bij de vrijwillige vertrekregeling. De regeling
was bedoeld om 5.000 personeelsleden gefaseerd te laten vertrekken in een grote
reorganisatie. In eerste instantie hadden ongeveer 6.900 mensen zich aangemeld,
zo bevestigt een woordvoerder van de fiscus berichtgeving hierover in het
Financieele Dagblad. Zo n duizend belangstellenden hebben na interne gesprekken
besloten alsnog aan te blijven. De woordvoerder verwacht dat nog eens een paar
honderd mensen daartoe zullen besluiten.

Dit voorjaar werd duidelijk dat de vertrekregeling veel populairder was dan
voorzien. In vier maanden hadden zich bijna 3.850 werknemers aangemeld. Zonder
ingrijpen had dat kunnen oplopen tot bijna 8.000 in 2024, ruim een kwart van het
personeelsbestand.

De nieuwe directeur-generaal van de Belastingdienst, Hans Leijtens, waarschuwde
voor  een groot risco  voor de bedrijfsvoering. Om die reden werd de
exitregeling vervroegd beëindigd, namelijk per 1 september dit jaar in plaats
van per 2023.

De vrijwillige exit is volgens vakbonden populair omdat een deel van het
personeel  reorganisatiemoe  is. De mensen die zich aanmelden voor de
vrijwillige vertrekregeling, verlaten de dienst over een periode van zeven jaar.
In totaal werken er rond de dertigduizend mensen bij de Belastingdienst.
Onderdeel van de reorganisatie is ook het aantrekken van  1.500 nieuwe
medewerkers, met meer moderne ICT-vaardigheden. Het is nog niet bekend hoeveel
mensen al zijn aangenomen.

Algemeen directeur Hans Blokpoel heeft zijn vertrek bij de Belastingdienst
aangekondigd. De woordvoerder zegt dat dat vertrek geen verband houdt met de
problemen met de vrijwillige vertrekregeling.

LOAD-DATE: August 24, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              136 of 200 DOCUMENTS



                            Het Financieele Dagblad

                     20 augustus 2016 zaterdag 12:00 AM GMT

Advocaat-generaal: Belastingdienst mag flitsfoto's niet gebruiken

SECTION: IN HET NIEUWS; Blz. 2

LENGTH: 179 woorden


Amsterdam Het door de ­Belastingdienst op grote schaal verzamelen van
camerabeelden op snelwegen is in strijd met de privacywetgeving. De fiscus mag
deze gegevens dan ook niet gebruiken voor controles in het kader van de
bijtellingsregeling en het opleggen van naheffingen. Dat stelde de
advocaat-generaal van de Hoge Raad in een vrijdag gepubliceerde conclusie.

Wanneer overgenomen, kan het advies gericht aan het hoogste rechtsorgaan
'aanzienlijke gevolgen hebben voor de betreffende handelwijze van de fiscus',
aldus belastingadviseur Arjo van Eijsden van EY. Volgens de advocaat-generaal
breekt de Belastingdienst zonder bevoegdheid in op het privédomein.

De zaak is aangespannen door De Bont Advocaten. Het kantoor vecht namens een
belanghebbende een naheffing van de fiscus aan voor het privégebruik van een
zakenauto. Zakelijke rijders die in een jaar minder dan 500 privékilometers
maken, betalen geen extra belasting in de vorm van bijtelling. De cliënt werd
door de fiscus geconfronteerd met foto's die deden twijfelen aan de juistheid
van zijn ritten­registratie. fd

LOAD-DATE: August 19, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              137 of 200 DOCUMENTS



                             Reformatorisch Dagblad

                           20 augustus 2016 zaterdag

Geen flitsfoto's voor Belastingdienst

SECTION: Binnenland; Blz. 4

LENGTH: 76 woorden


HEERLEN (RD). De Belastingdienst mag niet op grote schaal flitsfoto's verzamelen
op snelwegen. Dit is in strijd met de privacywetgeving en de gegevens mogen niet
gebruikt worden voor controles op privégebruik van leaseauto's. Dat stelt de
advocaat-generaal van de Hoge Raad volgens het Financieel Dagblad in een
gisteren gepubliceerde conclusie. De raad doet naar verwachting eind dit jaar
uitspraak in een zaak over een naheffing aan een zakelijke rijder.

LOAD-DATE: 20 August 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2016 Reformatorisch Dagblad
                              All Rights Reserved

                              138 of 200 DOCUMENTS



                                 de Volkskrant

                             16 juli 2016 zaterdag

Belastingdienst bellen en ex aangeven?

BYLINE: REDACTIE MACHTELD VAN GELDER

SECTION: V Zomer; Blz. 6

LENGTH: 721 woorden



HIGHLIGHT: Lezers vragen andere lezers om raad bij problemen en dilemma's.


Wat zou u doen?

Mijn zoon ( 23 ) woont na een echtscheiding samen met zijn moeder. Na het vwo is
hij tweemaal gestopt met een universitaire studie. De laatste jaren studeert hij
niet meer, heeft geen werk én geen inkomsten. Zijn moeder is regelmatig in
Gambia bij haar twintig jaar jongere vriend. Zij verhuurt kamers in huis via
Airbnb. Het is tot een confrontatie gekomen tussen mijn zoon en mij toen ik
doorvroeg over zijn financiële situatie en zijn bezigheden met handel in
cannabisolie. Zal ik de belastingdienstkliklijn bellen over de hotelinkomsten
van zijn moeder, om de situatie open te breken?

Naam bij de redactie bekend.

Niet klikken

Niet zijn moeder verklikken. Dit verslechtert uw relatie met uw zoon. Dat zijn
moeder het huis verhuurt, heeft niets te maken met het stoppen van een
opleiding. Uw zoon doet niet niets, hij handelt in cannabisolie, hij heeft dus
een handelsgeest. Stimuleer deze. In plaats van een doodlopende weg in te slaan
door verklikken, kunt u beter de band met uw zoon proberen te versterken. Hij
heeft gezien zijn opleidingsniveau de capaciteiten om deze waarschijnlijk
illegale handel om te zetten naar een legitieme bron van inkomsten. Bouw aan
jullie vertrouwen in elkaar.

Anne Klein Entink (26) en Niels de Hoog (37), Nijmegen

Redelijkheid

Uw vrouw met haar 'twintig jaar jongere vriend': haar treft u met
belastingklikkerij, niet uw zoon. Hij is ondernemer, zo te zien. Dat zijn
branche u niet bevalt, daar hebt u gelijk in. Maar een volwassen zoon van 23
vertel je niet veel nieuws vrees ik. Misschien kunt u met uw ex in redelijkheid
overleggen wat te doen. Ik zou hulp zoeken om daarbij een juiste toon te vinden.
Daar bent u zo te zien niet sterk in.

Hans Bergmans (69), Bilthoven

Nooit slecht spreken

U kunt zich afvragen waarom hij en u botsen als u over zijn financiële situatie
begint, maar wellicht snapt u ook wel dat hij vastzit in een fuik en geen uitweg
meer weet. Als u echt geïnteresseerd bent in het welzijn van uw zoon zal u het
over een andere boeg moeten gooien. U kunt beginnen met hem niet belerend of
verwijtend toe te spreken en te vragen hoe het écht met hem gaat, of hij
gelukkig is en hoe hij de scheiding heeft verwerkt. Spreek nooit slecht over uw
ex; hij zal loyaal blijven aan zijn moeder. Hij zal zich niet direct in de kaart
laten lezen, maar als u met een open instelling laat merken dat u van hem houdt
en hem graag wilt helpen, maar niet weet hoe, dan is er wellicht een begin.
Misschien is professionele hulp gewenst, maar begin daar niet in de eerste
gesprekken over; win eerst zijn vertrouwen. En neem de tijd voor uw zoon.

Steven Smits (66), Groningen

Goed geregeld

Lieve meneer. Wat ik u gun: focus op uw eigen toekomst. Uw ex heeft het goed
geregeld, misschien ook wel met de fiscus. Uw zoon helpt misschien met de kamers
in orde houden en krijgt wellicht van uw ex of van de toeristen betaald,
waardoor hij niet met verdovende middelen in zijn bestaan hoeft te voorzien.
Misschien heeft uw ex dit wel mede zo geregeld om diezelfde reden. Ik heb het
idee dat u jaloers bent en boos. Vergeef haar en hem voor wat u misschien is
aangedaan. Dat proces kan jaren duren, maar levert mildheid op en weet u: u
straft uzelf met uw boosheid, dus met vergeving komt ook u verder.

Tineke de Jong (62), Amsterdam

OVER TWEE WEKEN

Hoe maak ik haar drankgebruik bespreekbaar?

Mijn vriendin drinkt graag en in mijn ogen wat te veel. Nu maakte ik me er nooit
echt zorgen om. We zijn eind twintig, hebben beiden een baan en geen kinderen.
Recentelijk heb ik ontdekt dat ze ook 's ochtends weleens drinkt. Eerst dacht ik
dat ik het verkeerd zag, maar nu weet ik het zeker doordat ik erop ben gaan
letten. Ze functioneert verder goed, doet haar werk goed en is geliefd bij
iedereen. Ook tussen ons vormt het eigenlijk geen probleem. Ik ben bang haar van
me weg te duwen als ik het bespreek. Moet ik het bespreken, of moet ik het erbij
laten? Naam is bij de redactie bekend

Onze vraag is: wat zou u doen? Mail uw antwoord (maximaal 110 woorden) voor
maandag 18 juli 2016 naar: wzud@volkskrant.nl Heeft u een dilemma en wilt u
advies van andere lezers? Mail dan uw probleem (max. 110 woorden) naar:
wzud@volkskrant.nl

Vermeld altijd uw volledige naam, leeftijd en woonplaats. De redactie behoudt
zich het recht voor bijdragen in te korten.




Bekijk de oorspronkelijke pagina: ,

LOAD-DATE: 15 July 2016

LANGUAGE: DUTCH; NEDERLANDS

PUBLICATION-TYPE: Krant


                    Copyright 2016 De Persgroep Nederland BV
                              All Rights Reserved

                              139 of 200 DOCUMENTS



                                NRC Handelsblad

                                  13 July 2016
                                  NH woensdag

Belastingdienst vrijuit bij gebruik informatie van anonieme tipgever

SECTION: Economie; Blz. 2

LENGTH: 320 woorden

DATELINE: Den Haag.


De top van het ministerie van Financiën wordt niet vervolgd voor het beïnvloeden
van getuigen in de zogenaamde tipgeverszaak. Het Openbaar Ministerie liet
dinsdag weten geen reden te zien voor verder onderzoek in de zaak.

Door deze beslissing hoeven minister Dijsselbloem en staatssecretaris Wiebes,
beiden van Financiën, en de top van de Belastingdienst niet meer voor
strafrechtelijke vervolging te vrezen.

Met het besluit van het OM komt er een einde aan een langslepende zaak rond de
jacht op Nederlandse zwartspaarders in Luxemburg. De fiscale inlichtingen- en
opsporingsdienst (FIOD) maakte daarbij gebruik van een anonieme tipgever die
tegen betaling een lijst had aangeleverd met de namen van 76 Nederlanders met
zwart geld op Luxemburgse rekeningen. Twee erfgenamen van één zwartspaarder
maakten hiertegen bezwaar, omdat zij twijfelden aan de betrouwbaarheid van de
tipgever.

Toen de zaak eind 2014 diende voor het gerechtshof in Arnhem weigerden twee
FIOD-ambtenaren op verzoek van de president van het hof hun bron prijs te geven.
Het hof deed daarop aangifte tegen het ministerie, omdat het hof vermoedde dat
de FIOD-ambtenaren van hogerhand het zwijgen was opgelegd. Nadat de Hoge Raad in
december vorig jaar oordeelde dat de Belastingdienst de identiteit van de
tipgever in de zaak niet hoefde prijs te geven, trok het gerechtshof de aangifte
tegen het ministerie in.

Hoewel de aangifte was ingetrokken, moest het OM eigenstandig besluiten of het
alsnog aanleiding zag de top van Financiën te vervolgen. Uit een oriënterend
feitenonderzoek  van de Rijksrecherche is niet gebleken dat medewerkers van de
Belastingdienst in hun verklaringsvrijheid tegenover de rechter zouden zijn
beïnvloed of dat er mogelijk sprake zou zijn van enig ander strafbaar feit ,
aldus het OM.

Op grond van deze bevindingen van de Rijksrechreche ziet het OM geen reden voor
verder onderzoek wegens gebrek en redelijk vermoeden van schuld .

LOAD-DATE: July 13, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2016 NRC Media B.V.
                              All Rights Reserved

                              140 of 200 DOCUMENTS



                                     Trouw

                              6 juli 2016 woensdag

Mijn zoons verdienen te veel; de belastingdienst wil geld van mij

BYLINE: INTERVIEWS | ONNO HAVERMANS

SECTION: Nederland; Blz. 10

LENGTH: 176 woorden


Vera Moet In de schuldaflossing

Vera Moet (52) leerde vier jaar geleden pas echt lezen en schrijven, al vindt ze
sommige formulieren nog steeds heel moeilijk. "Ik heb behoefte aan heldere taal.
Het gaat stukken beter, maar ik blijf dyslectisch. Vroeger was dat niet bekend,
ik werd naar de lom-school gestuurd en daarna naar de huishoudschool, maar daar
vonden ze me te dom. Toen ik trouwde deed mijn man alles, ik kon niet eens
pinnen. Na mijn scheiding regelden vriendinnen dingen.. Ook nu is het nog
lastig, ik probeer het wel te begrijpen, maar ik snap er niks van. Ik heb een
uitkering en mijn zoons van 18 en 23 wonen nog bij mij, ik wil ze niet het huis
uitzetten. Maar door hen moet ik geld terugbetalen aan de Belastingdienst. Ik
kwam er te laat achter wat ze verdienen. De oudste betaalt wel kostgeld, maar
daar kom ik niet mee uit door die afbetaalregeling. Afgelopen maand kon ik het
gas en licht niet betalen, de huur wel. Alle abonnementen zijn opgezegd, behalve
de telefoon, maar ik kan geen boodschappen meer doen."




Bekijk de oorspronkelijke pagina:

LOAD-DATE: 5 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                    Copyright 2016 De Persgroep Nederland BV
                              All Rights Reserved

                              141 of 200 DOCUMENTS



                                NRC Handelsblad

                              1 juli 2016 vrijdag

InternetdienstSpaanse belastingdienst doorzoekt kantoor Google

SECTION: Economie; Blz. 1

LENGTH: 87 woorden


MADRID. Spaanse belastinginspecteurs hebben donderdag een inval gedaan in een
kantoor van Google in Madrid. Vorige maand werd ook het hoofdkantoor van de
internetgigant in Parijs doorzocht wegens vermoedens van belastingontduiking.
Google zegt mee te werken aan het onderzoek. Frankrijk, Spanje en andere landen
klagen over de manier waarop Google geld verdient met onder meer advertenties in
een land, maar de opbrengsten wegsluist. Ook worden vraagtekens gezet bij het
opslaan van privégegevens door de bedrijven. (ANP)

LOAD-DATE: 1 July 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              142 of 200 DOCUMENTS



                                 de Volkskrant

                             29 juni 2016 woensdag

Belastingdienst beëindigt vertrekregeling

SECTION: Economie; Blz. 30

LENGTH: 142 woorden


Er komt per 1 september een einde aan de razend populaire vrijwillige
vertrekregeling voor personeel van de Belastingdienst. De regeling in verband
met een reorganisatie was bedoeld om vijfduizend personeelsleden uit zichzelf te
laten vertrekken, maar bleek zo gewild dat die zich snel hebben gemeld. Gevreesd
moest worden dat er te veel animo zou zijn en dat het werk in gevaar zou komen.
De Belastingdienst heeft gisteren volgens een woordvoerder een akkoord gesloten
met de vakbonden over het stopzetten van de regeling. De Belastingdienst moet
kleiner worden, maar neemt ook vijftienhonderd nieuwe medewerkers met kennis van
moderne technieken aan. De bedoeling was dat vooral lagere belastingambtenaren
zouden vertrekken, maar het zijn de hogere ambtenaren die weg willen. En ook nog
eens van de verkeerde afdelingen.




Bekijk de oorspronkelijke pagina:

LOAD-DATE: 28 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              143 of 200 DOCUMENTS



                                NRC Handelsblad

                             29 juni 2016 woensdag

ReorganisatieVrijwillige vertrekregeling bij Belastingdienst stopgezet

SECTION: Economie; Blz. 1

LENGTH: 89 woorden


Amsterdam. De regeling van de Belastingdienst waarbij werknemers vrijwillig
konden vertrekken, wordt per 1 september beëindigd. De Belastingdienst heeft
daarover een akkoord bereikt met de vakbonden, zo wordt dinsdag gemeld. De
Belastingdienst wilde tot en met 2023 5.000 van de 29.000 voltijdbanen
schrappen, maar al snel bleek de regeling erg populair te zijn. Volgens de
Belastingdienst hebben zich inmiddels al 5.000 mensen aangemeld.
Directeur-generaal Leijtens wilde eigenlijk al per 1 juli de vertrekregeling
stopzetten. (NRC)

LOAD-DATE: 30 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              144 of 200 DOCUMENTS



                             Reformatorisch Dagblad

                             29 juni 2016 woensdag

Einde vertrekregeling Belastingdienst

SECTION: Economie; Blz. 22

LENGTH: 77 woorden


DEN HAAG (ANP). Er komt per 1 september een einde aan de razend populaire
vrijwillige vertrekregeling voor personeel van de Belastingdienst. De regeling
in verband met een reorganisatie was bedoeld om 5000 personeelsleden uit
zichzelf te laten vertrekken. Gevreesd werd echter dat er te veel animo zou zijn
en dat het werk in gevaar zou komen. De Belastingdienst sloot gisteren volgens
een woordvoerder een akkoord met de bonden over het stopzetten van de regeling.

LOAD-DATE: 29 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2016 Reformatorisch Dagblad
                              All Rights Reserved

                              145 of 200 DOCUMENTS



                            Het Financieele Dagblad

                       14 juni 2016 dinsdag 12:00 AM GMT

Joh. Enschede krijgt grote order voor accijnszegels Belastingdienst

SECTION: ONDERNEMEN; Blz. 14

LENGTH: 228 woorden


Amsterdam Koninklijke Joh.Enschedé heeft een meerjarig contract getekend met de
Belastingdienst voor de productie en distributie van accijnszegels ten behoeve
van de Nederlandse douane. Dat heeft de Haarlemse gelddrukkerij maandag
bekendgemaakt, zonder financiële details te verschaffen.

Het contract heeft een looptijd van 4,5 jaar en is door Joh. Enschedé gewonnen
na het doorlopen van een officiële Europese aanbestedingsprocedure.

Directeur Jos van Leeuwen zegt enorm trots te zijn dat zijn bedrijf als beste
aanbieder uit de bus is gekomen. 'De Belastingdienst had in de aanbesteding de
lat zeer hoog gelegd: naast een kwalitatief perfect product werden er ook hoge
eisen gesteld aan de beveiliging en de administratieve procedures. Op al deze
punten hebben wij hoog gescoord en hebben wij dus uiteindelijk -- in combinatie
met een scherpe aanbieding -- gewonnen. '

Accijnszegels zijn papieren zegels op tabaksproducten waarop de verkoopprijs
wordt vermeld die de consument in de winkel betaalt. De zegel dient als bewijs
dat de verschuldigde accijns op het product is afgedragen en heeft hiermee dus
waarde. Om vervalsing te voorkomen bevat de zegel een aantal geheime
beveiligingskenmerken.

De Haarlemse gelddrukkerij werd begin 2014 van de ondergang gered door de
investeringsmaatschappij Nimbus, en boekte over 2014 weer winst. Cijfers over
2015 zijn nog niet bekend. fd

LOAD-DATE: June 13, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              146 of 200 DOCUMENTS



                              AD/Algemeen Dagblad

                              4 juni 2016 zaterdag

'De helft gaat naar de belastingdienst'

SECTION: Nieuws; Blz. 13

LENGTH: 217 woorden


WIM RAVE:

Wim Rave is de koploper van de grootverdieners in de zorg. Dankzij een
ontslagvergoeding van 426.000 euro ontving de bestuurder van Driezorg Wonen in
Zwolle in 2015 ruim 567.000 euro. ,,Het klinkt raar, maar het was oorspronkelijk
meer. Ik heb een afspraak met de Raad van Toezicht om daar niet over te praten,
maar over de topinkomens in de zorg kan ik wel iets zeggen. Het blijft een
eeuwige discussie: wat is iemand waard? Waarom verdient Matthijs van Nieuwkerk
een half miljoen en krijgt een voetballer die toevallig de goal weet te vinden
een salaris dat extraordinair hoog is?

Luister, vind je één ton voor een zorgbestuurder veel? Of twee ton? Als je dat
afzet tegen iemand die het minimumloon verdient, is dat veel, ja. Maar we moeten
in Nederland ook accepteren dat de verantwoordelijkheid die zorgbestuurders
dragen erg groot is. Ik heb deze organisatie dertig jaar opgebouwd. Een
gemiddelde werkweek was 60 à 70 uur.

Voor een eerlijk beeld moet je ook het bruto/nettoverhaal weten. De FNV vermeldt
er niet bij dat 52 procent van de ontslagvergoeding naar de belasting gaat. Of
dat de pensioenpremie en de waarde van de lease-auto bij het salaris wordt
opgeteld. Daar heb je geen netto voordeel van. Het gaat hier puur om
pensioenreparatie."




Bekijk de oorspronkelijke pagina: ,

LOAD-DATE: 4 June 2016

LANGUAGE: DUTCH; NEDERLANDS

GRAPHIC: ,,Wat is iemand waard, wat vind je veel?''
foto HARRY TEN KLOOSTER

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              147 of 200 DOCUMENTS



                                NRC Handelsblad

                             2 juni 2016 donderdag

Waarom wil iedereen weg bij de Belastingdienst?;
Exodus bij de Belastingdienst

BYLINE: Door onze redacteurEppo König

SECTION: Economie; Blz. 1

LENGTH: 793 woorden


Reorganisatie

Veel werknemers bij de fiscus zijn reorganisatiemoe en willen eerder met
pensioen - áls ze het kunnen betalen.

amsterdam. Binnen de muren van de Belastingdienst gaat het al een jaar over de
,,Grote Schoonmaak". Over de 5.000 van de 29.000 werknemers die moeten
vertrekken. Staatssecretaris Wiebes van Financiën (VVD) wil méér
belastingopbrengsten tegen minder kosten. Veel administratief en telefonisch
werk gaat verdwijnen. Tegelijkertijd zijn er 1.500 nieuwe mensen nodig voor
toezicht en ICT. Het liefst jonge, hoogopgeleide mensen om ,,complexer" werk te
doen.

Die Grote Schoonmaak (kosten: 648 miljoen euro) dreigt iets te groot te worden,
volgens directeur-generaal Hans Leijtens. Het aantal werknemers dat kiest voor
de vrijwillige vertrekregeling is ,,significant groter" dan verwacht, schreef
hij de vakbonden in een brief die woensdag uitlekte. Eerdere prognoses hadden
,,onvoldoende diepgang", erkent Leijtens. De exodus zou ,,een groot risico" voor
,,kritieke bedrijfsprocessen" zijn.

Gouden handdruk

In vier maanden hebben zich bijna 3.850 werknemers aangemeld voor een
vrijwillige exit. Zonder ingrijpen zijn dat er over anderhalf jaar 5.200 en in
2024 bijna 8.000, volgens prognoses van de Belastingdienst. Er willen vooral
veel mensen weg bij de afdelingen toezicht en invordering. En het zijn veel
hoogopgeleide, ambtenaren met de hoogste salarissen die hun pensioen tegemoet
springen.

Het is niet dat de gouden handdruk bij de Belastingdienst 24 karaats  is. ,,Het
is gewoon een rijksbrede vertrekregeling die gelijk is aan de huidige
ontslagvergoeding", zegt Albert van der Smissen, voorzitter van vakbond NCF, die
33 jaar bij de Belastingdienst werkt. De zogenoemde stimuleringspremie voor
werknemers is 4 tot 24 maandsalarissen, afhankelijk van het aantal dienstjaren.
De hoogte is  maximaal 75.000 euro bruto, of één jaarsalaris voor wie meer dan
75.000 euro verdient.  Wie zich aanmeldt, doet afstand van zijn recht op een
WW-uitkering - die de overheid betaalt.

Voor ambtenaren in hogere salarisschalen die vervroegd met pensioen willen, is
de regeling wél een uitkomst. ,,Zij hebben vaak wat vermogen opgebouwd en
kunnen het zich veroorloven om een paar jaar zonder WW te overbruggen en wat op
hun pensioen in te teren", zegt Van der Smissen. ,,Voor lager betaalde
medewerkers is de regeling helemaal niet zo gunstig. Ik kom op alle kantoren in
het land en mensen zeggen: 'Luister Albert, ik ben 56 jaar. Waarvan moet ik dan
leven tot mijn 67ste?'"

Een andere reden dat mensen weg willen, is dat ze het wel gezien hebben bij de
Belastingdienst. De meeste mensen werken er vaak al lang  - de gemiddelde
leeftijd van het personeel is 53 jaar. ,,Je kunt een keer overstappen van de
afdeling vennootschapsbelasting naar omzetbelasting", zegt Van der Smissen.
,,Aangiftes controleren binnen of buiten de deur. Maar met name in regiokantoren
zijn de carrièremogelijkheden beperkt."

Daarbij is het personeel ,,reorganisatiemoe", volgens Mieke van Vliet,
bestuurder bij FNV Overheid ,,Sinds de jaren 90 is de Belastingdienst permanent
aan het reorganiseren", zegt ze. ,,De reorganisatie van nu komt kort na het plan
van oud-staatssecretaris Weekers om de helft van het aantal kantoren te sluiten.
Mensen zijn naar andere kantoren in andere steden verplaatst, hebben meer
reistijd of een andere functie."

Tegelijkertijd is de fiscus  keer op keer in opspraak door problemen met ICT,
toeslagen, de Belastingtelefoon - of een combinatie. Begin 2014 kregen veel
mensen  een tijd geen huur- of zorgtoeslag door een nieuw uitbetalingssysteem.
En lukte het maar eenderde van de bellers om contact te krijgen met de
Belastingtelefoon. Staatssecretaris Weekers moest in de Tweede kamer toegeven
dat de Belastingdienst ,,zwaar overbelast" was.

Herenakkoord

Directeur-generaal Leijtens wil het 'herenakkoord' met de bonden over de
reorganisatie  openbreken en de vrijwillige vertrekregeling per 1 juli
beëindigen. Op afdelingen waar dan nog te veel mensen werken, kunnen alsnog
gedwongen ontslagen gaan vallen. Maandag heeft Leijtens overleg met de
vakbonden.

,,Het is gewoon een poging om de regeling te versoberen", reageert Van Vliet van
FNV. ,,We hebben ze gewaarschuwd: veel mensen gaan gebruikmaken van deze
regeling, maar ze hebben niet opgelet.  Wij denken dat dit  een eerste hausse
is. De bedrijfsvoering loopt geen risico."

,,Het is twintig jaar slecht personeelsbeleid", zegt Van der Smissen van NCF. ,,
Mijn stiefbroer is onlangs na 43 jaar vertrokken bij de Belastingdienst. Ik zei
nog: wacht nou nog even. Hij zei nee, ik hou het geen drie maanden meer vol."

Veel  meer werknemers dan gedacht kiezen voor een vrijwillige vertrekregeling.

De berekeningen over het vrijwillige vertrek hadden ,,onvoldoende diepgang"

LOAD-DATE: 2 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              148 of 200 DOCUMENTS



                                    NRC.NEXT

                             2 juni 2016 donderdag

Waarom wil iedereen weg bij de Belastingdienst?

BYLINE: Door onze redacteurEppo König

SECTION: economie; Blz. 18-19

LENGTH: 793 woorden


reorganisatie

Veel belastingmedewerkers  zijn reorganisatiemoe en willen met  vroegpensioen -
àls ze het kunnen betalen.

amsterdam. Binnen de muren van de Belastingdienst gaat het al een jaar over de
,,Grote Schoonmaak". Over de 5.000 van de 29.000 werknemers die moeten
vertrekken. Staatssecretaris Wiebes van Financiën (VVD) wil méér
belastingopbrengsten tegen minder kosten. Veel administratief en telefonisch
werk gaat verdwijnen. Tegelijkertijd zijn er 1.500 nieuwe mensen nodig voor
toezicht en ICT. Het liefst jonge, hoogopgeleide mensen om ,,complexer" werk te
doen.

Die Grote Schoonmaak (kosten: 648 miljoen euro) dreigt iets te groot te worden,
volgens directeur-generaal Hans Leijtens van de Belastingdienst. Het aantal
werknemers dat kiest voor de vrijwillige vertrekregeling is ,,significant
groter" dan verwacht, schreef hij de vakbonden in een brief die woensdag
uitlekte. Eerdere prognoses hadden ,,onvoldoende diepgang", erkent Leijtens. De
exodus zou ,,een groot risico" voor ,,kritieke bedrijfsprocessen" zijn.

Gouden handdruk

In vier maanden hebben zich bijna 3.850 werknemers aangemeld voor een
vrijwillige exit. Zonder ingrijpen zijn dat er over anderhalf jaar 5.200 en in
2024 bijna 8.000, volgens prognoses van de Belastingdienst.    Er willen vooral
veel mensen weg bij de afdelingen toezicht en invordering. En het zijn veel
hoogopgeleide, ambtenaren met de hoogste salarissen die hun pensioen tegemoet
springen.

Het is niet dat de gouden handdruk bij de Belastingdienst 24 karaats  is. ,,Het
is gewoon een rijksbrede vertrekregeling die gelijk is aan de
transitievergoeding", zegt Albert van der Smissen, voorzitter van vakbond NCF,
die 33 jaar bij de Belastingdienst werkt. De zogenoemde stimuleringspremie voor
werknemers is 4 tot 24 maandsalarissen, afhankelijk van het aantal dienstjaren.
De hoogte is  maximaal 75.000 euro bruto, of één jaarsalaris voor wie meer dan
75.000 euro verdient.  Wie zich aanmeldt, doet afstand van zijn recht op een
WW-uitkering - die de overheid betaalt.

Voor ambtenaren in hogere salarisschalen die vervroegd met pensioen willen, is
de regeling wél een uitkomst. ,,Zij hebben vaak wat vermogen opgebouwd en
kunnen het zich veroorloven om een paar jaar zonder WW te overbruggen en wat op
hun pensioen in te teren", zegt Van der Smissen.     ,,Voor lager betaalde
medewerkers is de regeling helemaal niet zo gunstig. Ik kom op alle kantoren in
het land en mensen zeggen: 'Luister Albert, ik ben 56 jaar. Waarvan moet ik dan
leven tot mijn 67ste?'"

Een andere reden dat medewerkers weg willen, is dat ze het gezien hebben bij de
Belastingdienst. De meeste mensen werken er vaak al lang  - de gemiddelde
leeftijd van het personeel is 53 jaar. ,,Je kunt een keer overstappen van de
afdeling vennootschapsbelasting naar omzetbelasting", zegt Van der Smissen.
,,Aangiftes controleren binnen of buiten de deur. Maar met name in regiokantoren
zijn de carrièremogelijkheden beperkt."

Daarbij is het personeel ,,reorganisatiemoe", volgens Mieke van Vliet,
bestuurder bij FNV Overheid ,,Sinds de jaren negentig is de Belastingdienst
permanent aan het reorganiseren", zegt ze. ,,De reorganisatie van nu komt kort
na het plan van oud-staatssecretaris Weekers om de helft van het aantal kantoren
te sluiten. Mensen zijn naar andere kantoren in ander steden verplaatst, hebben
meer reistijd of een andere functie."

En tegelijkertijd is de Belastingdienst keer op keer in opspraak door problemen
met ICT, toeslagen, de Belastingtelefoon - of een combinatie. Begin 2014
ontvingen veel  Nederlanders een tijd geen huur- of zorgtoeslag door een nieuw
uitbetalingssysteem. Tegelijkertijd lukte het maar eenderde van de bellers om
contact te leggen met de Belastingtelefoon. Staatssecretaris Weekers moest in de
Tweede kamer toegeven dat de Belastingdienst ,,zwaar overbelast" was.

Herenakkoord

Directeur-generaal Leijtens wil het 'herenakkoord' met de vakbonden over de
reorganisatie nu openbreken. Hij wil de vrijwillige vertrekregeling per 1 juli
beëindigen. Op afdelingen waar dan nog te veel mensen werken, kunnen alsnog
gedwongen ontslagen gaan vallen. Maandag heeft Leijtens overleg met de
vakbonden.

,,Het is gewoon een poging om de regeling te versoberen", reageert Van Vliet van
FNV. ,,We hebben ze van gewaarschuwd: veel mensen gaan gebruik maken van deze
regeling, maar ze hebben niet opgelet.  Wij denken dat dit  een eerste hausse
is. De bedrijfsvoering loopt geen risico."

,,Het is twintig jaar slecht personeelsbeleid", zegt Van der Smissen van NCF. ,,
Mijn stiefbroer is onlangs na 43 jaar vertrokken bij de Belastingdienst. Ik zei
nog: wacht nou nog even. Hij zei nee, ik hou het geen drie maanden meer vol."

De berekeningen over het vrijwillige vertrek hadden 'onvoldoende diepgang'

LOAD-DATE: 1 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2016 NRC Media B.V.
                              All Rights Reserved

                              149 of 200 DOCUMENTS



                             Reformatorisch Dagblad

                             2 juni 2016 donderdag

Vertrekregeling Belastingdienst te populair

BYLINE: Redactie economie

SECTION: Economie; Blz. 14

LENGTH: 259 woorden


DEN HAAG. Een vertrekregeling bij de Belastingdienst is zo populair dat er
binnenkort een tekort dreigt aan personeel. De toestand is nog niet zorgelijk,
maar vraagt wel om ingrijpen, zei staatssecretaris Wiebes gisteren in de Tweede
Kamer.

De reorganisatie bij de fiscus heeft als doel om in korte tijd 5000
arbeidsplaatsen af te stoten. Een vertrekregeling zou mensen vrijwillig over de
streep moeten trekken. Die blijkt zo populair dat er intussen al 4000 mensen
hebben aangegeven te willen vertrekken.

De top van de Belastingdienst vreest dat dit aantal zal oplopen naar 8000,
waarna er te weinig handen overblijven om het werk te kunnen doen. Ook zouden de
verkeerde mensen weg willen. ,,Er vertrekken meer ouderen en hoger opgeleiden
dan voorzien, en minder jongeren en lager opgeleiden", aldus Wiebes in Trouw van
vandaag. De staatssecretaris reageerde op de grote zorgen bij veel partijen in
de Kamer over de vertrekregeling.

Als de belangstelling voor vertrek in het begin al zo groot is en die tendens
doorzet, wordt het spannend, aldus de staatssecretaris. Hij wil voorkomen dat er
een gebrek aan mankracht ontstaat bij afdelingen waar hij dat zeker niet wil,
zoals toezicht en invordering.

VVD-Kamerlid De Vries benadrukte dat het belangrijk is dat de fiscus ,,op een
goede manier moet kunnen blijven draaien. Het werk moet gewoon door kunnen
gaan."

Naar aanleiding van de onrust rond de vertrekregeling gaat de Belastingdienst
opnieuw om de tafel met de vakbonden voor overleg over de regeling en over de
vraag of die eventueel aan te passen is.

LOAD-DATE: 2 June 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2016 Reformatorisch Dagblad
                              All Rights Reserved

                              150 of 200 DOCUMENTS



                                     Trouw

                             2 juni 2016 donderdag

Wegwezen bij de Belastingdienst

BYLINE: JELLE BRANDSMA, REDACTIE POLITIEK

SECTION: Nederland; Blz. 8

LENGTH: 575 woorden


Reorganisatie | De vertrekregeling voor het personeel van de fiscus is een te
groot succes. Een uittocht dreigt. De organisatie loopt gevaar. Staatssecretaris
Wiebes wil snel ingrijpen.


De reorganisatie bij de Belastingdienst loopt uit de hand. Er moeten in zeven
jaar 5000 van de 30.000 medewerkers weg en nu hebben zich al 4000 mensen gemeld.
De ambtelijke top schat dat dit aantal de komende jaren oploopt naar 8000 en dan
blijven er te weinig handen over om het werk te doen. "Dit vraagt om ingrijpen",
zei staatssecretaris Eric Wiebes van financiën gisteren tegen de Tweede Kamer.



Maandag gaan de vakbonden praten met de leiding van de Belastingdienst. Maar
Mieke van Vliet van FNV Overheid peinst er niet over om de vertrekregeling aan
te passen zodat er minder mensen vertrekken. "De afspraken zijn vier maanden van
kracht en gelden voor zeven jaar. Nu al aanpassen? Hoe absurd kan het zijn?"

Niet alleen vertrekken er te veel medewerkers, ook de verkeerde mensen pakken
hun biezen. Wiebes: "Er vertrekken meer ouderen en hoger opgeleiden dan voorzien
en minder jongeren en lager opgeleiden." Bovendien is de spreiding over de
afdelingen onevenwichtig. De directeur-generaal van de Belastingdienst, Hans
Leijtens, schreef de vakbonden een brief waar in staat dat 'de cijfers wijzen op
een groot gevaar voor de continuïteit van de organisatie'. De kosten lopen uit
de klauwen en als de dienst niet goed kan werken is er een 'risico voor de
belastingopbrengst'.

Wiebes en Leijtens wijzen op 'een herenakkoord' met de vakbonden. Daarin staat
dat de vertrekregeling kan worden aangepast als het werk bij de Belastingdienst
in de soep loopt. De afspraak is om rond januari 2018 te evalueren. Nu blijkt,
schrijft Leijtens, dat dat te laat is. Maar de bonden hebben geen haast. Van
Vliet: "Niet iedereen die gebruik wil maken van de vertrekregeling gaat
binnenkort weg. Sommigen blijven nog jaren. Ik zie het probleem niet."

Ondertussen is de Tweede Kamer ongerust. Zeker na de recente kritiek van de
Algemene Rekenkamer op de Belastingdienst. Die recensie kwam er op neer dat daar
niet duidelijk is wat er precies veranderd moet worden, hoe lang dat gaat duren
en wat dat gaat kosten. De SP wil dat Wiebes zijn plan intrekt, D66 vraagt of
genoeg is gestudeerd op het effect van de verandering en de VVD hoopt dat de
vakbonden zich soepel opstellen.

De Belastingdienst verandert de manier van werken en daar hoort ander personeel
bij. Voor een deel is dat al zichtbaar. Bijna iedereen doet digitaal aangifte en
allerlei gegevens van banken en gemeenten zijn gekoppeld. Behalve dat 5000 banen
verloren gaan, worden ook 1500 nieuwe mensen aangenomen. Wiebes zei tegen de
Kamer dat er 'geen gaten mogen vallen in het personeelsbestand, dat cruciale
expertise de zaal niet mag verlaten en dat de financiën beheersbaar' moeten
blijven.

Opstappremie naar aantal dienstjaren

Van de 30.000 medewerkers bij de Belastingsdienst moeten tot 1 januari 2023 5000
mensen weg.

Hoeveel geld iemand meekrijgt is afhankelijk van het aantal dienstjaren en de
loonschaal waarin iemand zit.

Twee voorbeelden: iemand met 21 dienstjaren en een brutosalaris van 4350 euro
per maand krijgt 52.000 euro mee. Een medewerker met 29 dienstjaren en 3200 euro
als brutoloon krijgt bij een vrijwillig vertrek 38.000 euro. De opstappremie is
maximaal 75.000 euro, behalve voor, volgens de Belastingdienst 'een hele kleine
groep' mensen met hoge salarissen.




Bekijk de oorspronkelijke pagina:

LOAD-DATE: 1 June 2016

LANGUAGE: DUTCH; NEDERLANDS

GRAPHIC: Een van de kantoren, in Apeldoorn.
Foto ANP

PUBLICATION-TYPE: Krant

JOURNAL-CODE: Trouw


                    Copyright 2016 De Persgroep Nederland BV
                              All Rights Reserved

                              151 of 200 DOCUMENTS



                            Het Financieele Dagblad

                       1 juni 2016 woensdag 12:00 AM GMT

Leegloop bij de Belastingdienst door vertrekregeling bedreigt continuïteit

BYLINE: Ulko Jonker

SECTION: ECONOMIE & POLITIEK; Blz. 5

LENGTH: 606 woorden


Ulko Jonker

Den Haag

De Belastingdienst trapt op de rem bij de grote reorganisatie die onder
verantwoordelijkheid van staatssecretaris Eric Wiebes is ingezet. Volgens
directeur-generaal Hans Leijtens loopt de dienst door de reorganisatie 'een
groot risico voor de continuïteit van kritieke bedrijfsprocessen'. In april werd
dat nog ontkend.

De oorzaak is een dreigende leegloop bij de Belastingdienst. Te veel hogere
functionarissen hebben belangstelling getoond voor de generieke vertrekregeling,
die pas in maart werd opengesteld, en te weinig lagere. Ook is er een mismatch
in vrijkomende functies. Bij toezicht en invordering willen vier tot zes keer
meer controleurs de dienst verlaten dan beoogd.

Als er niet wordt ingegrepen zullen in 2024 niet de beoogde 4800 fte zijn
verdwenen, maar bijna 8000 van de nu nog ruim 30.000 medewerkers. In de hoogste
salarisschalen zouden er twee tot drie keer zoveel mensen vertrekken als de
bedoeling is, zo schrijft Leijtens in een brief aan de bonden.

Leijtens overlegt maandag opnieuw met de bonden. Hij wil de vertrekregeling
zodanig aanpassen dat er meer gestuurd kan worden wie er mag vertrekken met de
premie van maximaal € 75.000 of, voor de hoger betaalden, een jaarsalaris. Hij
zou de regeling willen 'dichtzetten' voor de hoger betaalden.

De bonden voelen daar niets voor. Voorzitter Albert van der Smissen van NCF, de
grootste vakbond bij de Belastingdienst: 'Vier maanden na ingang van een
regeling die van kracht moest blijven tot 2023, zegt Wiebes: onze ramingen geven
aan dat het een soepzoootje wordt. Nou, dan moet je de rekening ook maar gewoon
betalen.'

Van der Smissen schat in dat de leiding van de Belastingdienst ongeveer € 300
mln tekort komt om de operatie alsnog in goede banen te leiden. Er is € 648 mln
uitgetrokken, maar dat bedrag is uitgesmeerd over acht jaar tot en met 2023.
Daarvan is dit jaar maar € 63 mln beschikbaar.

In antwoorden op Kamervragen schrijft Wiebes dat de stand per 1 mei is dat 4000
mensen zich hebben gemeld voor een exit, terwijl de totale operatie tot 2023 op
5000 mensen (4800 fte) betrekking zou hebben. Daardoor zou de mobiliteits- en
krimpdoelstelling 'mogelijk al in 2016' worden bereikt.

Wiebes zegt nu dat de 'onbedoelde uitstroom' buiten het bereik van de planning
valt en dus 'binnen de normale bedrijfsvoeringskaders dient te worden
opgevangen'.

Van der Smissen heeft er geen goed woord voor over. 'Je wentelt de misrekening
af op het bedrijf en de mensen. Het is achterlijk. De mensen zijn het helemaal
zat.' Bestuurder Mieke van Vliet van FNV Overheid beaamt dat de medewerkers die
niet gebruikmaken van de vertrekregeling de dupe zijn.

De bonden roepen de dienst op om versneld nieuwe mensen aan te nemen en op te
leiden en de regeling intact te laten. 'We hebben een evaluatie afgesproken per
1 januari 2018. Als je dan je doelen hebt bereikt, kun je er een streep
doorhalen, niet eerder', aldus Van Vliet.

De woordvoerster van Wiebes zegt dat het ook in het belang van de werknemers en
in het algemeen belang is, dat de bonden meewerken aan een oplossing.

Van Vliet meent dat er voldoende andere oplossingen zijn om de continuïteit te
waarborgen. Zoals een dubbele bezetting, waarin ervaren collega's die van de
regeling gebruik maken, eerst nog een jaar of langer nieuwe collega's inwerken.
Maar dat kost geld.

Volgens haar moet Wiebes daarvoor het geld dat tot 2023 nodig is, naar voren
halen. Van der Smissen meent dat dat ook geen probleem mag zijn. 'Het is
verkeerde zuinigheid. De Belastingdienst haalt 90% van de rijksinkomsten binnen.
Als de reorganisatie € 5 mrd extra inkomsten oplevert, mag het best een miljard
kosten.'

foto: HH

LOAD-DATE: June 9, 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Het Financieele Dagblad


                  Copyright 2016 Het Financieele Dagblad B.V.
                              All Rights Reserved

                              152 of 200 DOCUMENTS



                              AD/Algemeen Dagblad

                             26 mei 2016 donderdag

Belastingdienst eist 26 auto's op

SECTION: Nieuws; Blz. 2

LENGTH: 43 woorden


ROTTERDAM

Bij een grootscheepse controle heeft de Belastingdienst 26 auto's in beslag
genomen. De eigenaren hadden nog een schuld uitstaan bij de dienst. Met de
eigenaren van dertien andere voertuigen werd een regeling getroffen.




Bekijk de oorspronkelijke pagina:

LOAD-DATE: 25 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              153 of 200 DOCUMENTS



                             Reformatorisch Dagblad

                             26 mei 2016 donderdag

Belastingdienst slaat slag in Rotterdam

SECTION: Regio; Blz. 10

LENGTH: 76 woorden


ROTTERDAM (ANP). Bij een grootscheepse controle in de Rotterdamse wijk
Feijenoord heeft de Belastingdienst 26 auto's in beslag genomen. De eigenaren
hadden nog een schuld uitstaan bij de dienst. Met de eigenaren van dertien
andere voertuigen werd een regeling getroffen. Ook inde de Belastingdienst ruim
15.000 euro. De fiscus trok samen op met de politie, zo maakte de politie
gisteren bekend. Agenten vonden bij de actie ook twintig messen en een
wapenstok.

LOAD-DATE: 26 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2016 Reformatorisch Dagblad
                              All Rights Reserved

                              154 of 200 DOCUMENTS



                              AD/Algemeen Dagblad

                              25 mei 2016 woensdag

Grote inval belastingdienst in kantoor Google in Parijs

SECTION: Economie; Blz. 23

LENGTH: 119 woorden


In het hoofdkwartier van Google in Frankrijk is gisteren een grote inval gedaan.
Naar schatting honderd rechercheurs zijn het pand in Parijs binnengegaan vanwege
een onderzoek naar belastingontduiking. De internetgigant Google zou op grote
schaal inkomens voor de Franse belastingdienst verbergen. Het Franse ministerie
van Financiën stelde eerder al dat Google in Frankrijk nog zeker circa 1,6
miljard euro belastingschuld heeft. De argwaan van overheden tegenover grote
wereldwijd actieve internetbedrijven groeit. Toezichthouders in Frankrijk gaan
de dominante positie die techreuzen als Google, Facebook en Twitter op de
online-advertentiemarkt hebben grondig onderzoeken.




Bekijk de oorspronkelijke pagina: ,

LOAD-DATE: 24 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              155 of 200 DOCUMENTS



                              AD/Algemeen Dagblad

                              21 mei 2016 zaterdag

[De Belastingdienst wil geld zien van gemeenten die...]*

SECTION: Service; Blz. 39

LENGTH: 49 woorden


De Belastingdienst wil geld zien van gemeenten die ouderen met een AOW'tje
gratis openbaar vervoer aanbieden. 'Ik kan niets meer bedenken wat nog afgepakt
kan worden van deze mensen,' aldus een verontwaardigde briefschrijver.

* Vervangende titel / Replacement title




Bekijk de oorspronkelijke pagina:

LOAD-DATE: 21 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              156 of 200 DOCUMENTS



                             Reformatorisch Dagblad

                             19 mei 2016 donderdag

Belastingdienst kan aanslag herzien in geval van nieuwe gegevens

BYLINE: Wilbert van Vliet

SECTION: Economie; Blz. 14

LENGTH: 570 woorden


De belastinginspecteur kan naderhand terugkomen op een door hem opgelegde
aanslag. Hij heeft de mogelijkheid tot navordering, zoals dat heet.

Hij kan dit echter niet zomaar doen: er moet sprake zijn van een duidelijke fout
in de aanslag met aanzienlijke gevolgen. De inspecteur kan ook navorderen als er
sprake is van een nieuw feit (een feit dat hem niet bekend was bij het opleggen
van de aanslag) of van kwade trouw bij de belastingplichtige.

Over de vraag wanneer er in de praktijk sprake is van een nieuw feit of opzet,
gaat de volgende zaak die onlangs is voorgekomen bij de rechtbank Den Haag.

De eigenares van een gezinsvervangend tehuis hield zich bezig met het
begeleiden, verzorgen en verplegen van verstandelijk gehandicapten en kinderen
met een medische handicap. Voor haar activiteiten ontving zij
persoonsgebondenbudgetvergoedingen (pgb's).

Deze vergoedingen had zij niet opgegeven in haar aangifte inkomstenbelasting
over de jaren 2007 tot en met 2010. De inspecteur had aanslagen opgelegd conform
deze aangifte. Er werd dus geen belasting betaald over de pgb-vergoedingen.

Op 10 augustus 2012 schreef de eigenares een brief aan de Belastingdienst. In de
brief gaf ze aan dat ze graag alsnog aan haar belastingverplichtingen wilde
voldoen. Na overleg met de inspecteur en een boekenonderzoek zijn er vervolgens
door de inspecteur in 2013 en 2014 definitieve controlerapporten opgemaakt. De
inspecteur legde op basis van deze rapporten navorderingsaanslagen op over de
jaren 2007 tot en met 2010, met een boete van 50 procent.

Omdat de vrouw zelf het initiatief had genomen om alsnog belasting te betalen,
werd de boete verminderd tot 8000 euro (eenmalig).

De eigenares keerde voor de rechtbank min of meer op haar schreden terug. Zij
vond dat de navorderingsaanslag volledig onterecht was. Er was immers geen
"nieuw feit". De pgb-inkomsten waren volgens haar immers al bekend bij de
inspecteur omdat deze via de uitkerende instantie aan de Belastingdienst worden
gemeld (renseignering).

De rechtbank vond dit echter een onjuiste redenering. Dit des te meer omdat in
haar aangifte een saldobedrag stond opgenomen als winst ter zake van het tehuis.
De Belastingdienst kon dus niet weten dat de pgb-inkomsten niet waren vermeld.
Er was dus sprake van een nieuw feit.

De eigenares moest zich bewust zijn geweest van het feit dat er een
aanmerkelijke kans bestond dat de ingediende aangiften onjuist waren. Door de
pgb-inkomsten niet in de aangifte op te nemen, had ze zich aldus willens en
wetens blootgesteld aan de aanmerkelijke kans onjuiste aangiften te doen. Daarom
was er ook sprake van kwade trouw. Hierdoor bleef ook de vergrijpboete in stand,
die al was verminderd vanwege de vrijwillige verbetering.

De rechtbank deed nog wel een kleine handreiking ten aanzien van de boete: die
was aangekondigd op 24 januari 2014. De uitspraak van de rechtbank was op 22
februari 2016. Hiermee is volgens de rechtbank de redelijke termijn van twee
jaar overschreden. De boete kon daarom verminderd worden met 5 procent.

De Belastingdienst kan dus niet zomaar navorderen. Maar in dit geval ligt
navordering zeker voor de hand. Boetes kunnen in dit soort gevallen wel worden
opgelegd, maar wie vrijwillig verbetert, kan wel een flinke vermindering van die
boete verwachten.

De auteur werkt bij HVK Stevens Belastingadvies. Reageren? fiscaal@refdag.nl

Belastingdienst kan aanslag herzien in geval van nieuwe gegevens

LOAD-DATE: 19 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2016 Reformatorisch Dagblad
                              All Rights Reserved

                              157 of 200 DOCUMENTS



                            Het Financieele Dagblad

                              14 mei 2016 zaterdag

Slim inspelen op nieuwe spelregels Belastingdienst

SECTION: Werk & Geld; Blz. 18

LENGTH: 1123 woorden


Per 1 januari 2017 krijgt u te maken met de nieuwe rendementsheffing in box 3.
Wie wil anticiperen op de nieuwe regels moet nu aan de slag.

De overheid gaat er op dit moment van uit dat u over uw fiscale box 3-vermogen
boven de vrijstelling van €24.437 per persoon een fictief rendement haalt van
4%. Of u in de praktijk een hoger of lager rendement behaalt is niet relevant.
Over dit fictieve rendement rekent de overheid een vast belastingtarief van 30%
per jaar. Dit leidt tot een effectieve heffing van 1,2%.

Met alleen sparen is het sinds 2008 onmogelijk om 4% rendement te maken. Dit
betekent dat spaarders al jarenlang interen op hun vermogen. Volgens Almer de
Beer, belastingadviseur bij Grant Thornton, is deze uitkomst niet in
overeenstemming met de doelstelling van de rendementsheffing. Uitgangspunt was
namelijk een heffing over een rendement dat eenvoudig en risicoloos haalbaar is.

`Het fictieve rendement van 4% voldoet hier allang niet meer aan. Desondanks
heeft de wetgever verzuimd het fictieve rendement te verlagen, dan wel spaarders
anderszins tegemoet te komen', aldus De Beer. `De rendementsheffing is daarmee
mogelijk in strijd met het Europese eigendomsrecht', vervolgt hij. `Momenteel
lopen er diverse procedures, het wachten is nu op het oordeel van de Hoge Raad.'

Als onderdeel van het Belastingplan 2016 is voor een nieuwe systematiek gekozen.
Hoe hoger uw vermogen, hoe hoger uw heffing. Dat sluit aan bij het ervaringsfeit
dat mensen met hogere vermogens gemiddeld een hoger rendement behalen.

Het forfaitaire rendement wordt voortaan gebaseerd op de landelijk gemiddelde
verdeling van het box 3-vermogen over spaargeld en beleggingen. Deze
vermogensmix wordt afgeleid uit alle belastingaangiften over 2012. Op beide
vermogenscomponenten wordt een forfaitair rendement toegepast, dat afgeleid
wordt uit de werkelijk behaalde rendementen. Dat rendement wordt elk jaar
opnieuw vastgesteld, voorafgaand aan het belastingjaar. Het rendement op het
spaardeel wordt afgeleid uit de gemiddelde rentevergoeding over de voorgaande
vijf jaar.

Het box 3-vermogen wordt voor de belastingheffing verdeeld over drie schijven,
met een gemiddelde, veronderstelde vermogensmix per schijf. Dat leidt tot een
oplopend forfaitair rendement. Het gezamenlijke vermogen van fiscale partners
wordt door twee gedeeld. Het heffingsvrije vermogen wordt verhoogd tot €25.000
per persoon (fiscaal partners €50.000). Die vrijstelling wordt in de eerste
vermogensschijf in aanmerking genomen. Het tarief blijft 30%. Op basis van de
voorlopig vastgestelde rendementen leidt dit tot de situatie die in het kader
onder aan de pagina wordt geschetst.

Forfaits stapelen

`Deze wetswijziging stapelt forfaits', stelt Theo Hoogwout, verbonden aan het
Fiscaal Economisch Instituut van de Erasmus Universiteit Rotterdam. `Ten eerste
wordt een forfaitaire assetmix gehanteerd die afhankelijk is van de omvang van
het vermogen van de belastingplichtige en die dus niet overeen hoeft te komen
met zijn feitelijke assetmix. Ten tweede wordt een verondersteld rendement
gekoppeld aan die forfaitaire assetmix, die niet overeen hoeft te komen met het
daadwerkelijke rendement. In 2015 heeft de Hoge Raad geoordeeld dat het stapelen
van forfaits onder bepaalde omstandigheden onjuist is. De nieuwe wetgeving is
dus bij voorbaat conflictgevoelig en zal zeker worden voorgelegd aan de
rechter', aldus Hoogwout.

Met ingang van 2017 is het effectieve tarief in box 3 dus afhankelijk van de
hoogte van het vermogen. Het fictieve rendement kan daarbij oplopen tot 5,5%.
Dat is aanzienlijk hoger dan het huidige fictieve rendement van 4%. Mensen met
veel spaargeld die om welke reden dan ook niet willen beleggen worden in het
nieuwe systeem dus nog verder fiscaal gestraft. Denk daarbij aan gepensioneerden
die voor hun oude dag een aardig vermogen hebben opgebouwd, maar die geen
beleggingsrisi- co's willen lopen. Voor hen wordt het `gat' tussen fictief en
behaald rendement alleen maar groter. `Ook de nieuwe rendementsheffing staat
zodoende op gespannen voet met het Europeesrechtelijke eigendomsrecht',
concludeert De Beer.

Mogelijk vindt u het niet wenselijk om een zeker beleggingsrisico te lopen in
ruil voor een onzeker rendement. `Daarom wordt vaak gezocht naar fiscale
oplossingen om het rendement te verhogen', zegt Dick Leeuw, belastingadviseur en
financieel planner bij Alfa accountants en adviseurs. `Door bijvoorbeeld
spaargeld te storten in een bv of in een vrijgestelde beleggingsinstelling (vbi)
kan het nettorendement op het spaargeld worden verhoogd zonder extra risico te
lopen.'

De belastingdruk bij een bv is met 40-44% weliswaar hoger dan het tarief van 30%
van box 3, maar daar staat tegenover dat de effectieve belastingdruk in box 3
toeneemt naarmate de spaarder het fictieve rendement niet weet te behalen. De bv
kan dan uiteindelijk toch (veel) aantrekkelijker blijken te zijn.

Uit de antwoorden op Kamervragen blijkt dat het inbrengen van spaargeld in een
bv, ter voorkoming van heffing, is toegestaan. Wel zal het kabinet komend jaar
specifiek aandacht besteden aan de ontwijkingsmogelijkheden voor box 3.
Eventuele maatregelen daartegen zullen in het Belastingplan 2017 komen.

Uiteraard is de oprichting van bijvoorbeeld een bv niet altijd voordelig. Er
dient ook rekening te worden gehouden met de eenmalige en jaarlijkse kosten van
een bv. Voor een vbi moet naast de kosten ook nog rekening worden gehouden met
andere fiscale vereisten. `Deze extra voorwaarden zijn voor sommige klanten een
reden om niet te kiezen voor een vbi maar voor een bv, ondanks dat de vbi
voordeliger kan zijn', aldus Leeuw. Via voorgaande constructie verhuist u box
3-vermogen naar de fiscaal voordeligere box 2.

Schenken

Volgens Hoogwout kunnen eigenwoningbezitters hun box 3-heffing reduceren door de
eigenwoningschuld af te lossen. `Over de eigen woning in box 1 wordt immers geen
inkomstenbelasting betaald als er geen hypotheekrente wordt betaald. In de
afgelopen jaren is dit ook veel gedaan.'

De Beer vult hem aan: `Ervan uitgaande dat ouders een hoger vermogen hebben dan
hun kinderen, kan door middel van schenken voor de familie als geheel een
besparing van rendementsheffing worden bereikt. De box 3-druk is voor de ouders
dan waarschijnlijk hoger dan die voor de kinderen. Stel dat ouders 1,41% betalen
en kinderen 0,87%, dan kan door een schenking van de ouders voor de familie als
geheel een besparing op jaarbasis worden bereikt van 0,54%. Wellicht dat zo
bovendien het heffingsvrije vermogen van de kinderen kan worden benut, waardoor
er per saldo een besparing optreedt.'

Al met al zijn er voldoende slimme oplossingen om te anticiperen op de nieuwe
box 3-heffing. Start wel op tijd, want voordat u het weet is het 1 januari 2017.

LOAD-DATE: 13 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HFD


                  Copyright 2016 Het Financieele Dagblad B.V.
                              All Rights Reserved

                              158 of 200 DOCUMENTS



                               Nederlands Dagblad

                              11 mei 2016 woensdag

[ De opsporingsdienst van de Belastingdienst, FIOD,...]*

SECTION: Geen; Blz. 10,11

LENGTH: 1520 woorden


De opsporingsdienst van de Belastingdienst, FIOD, heeft dinsdag huiszoeking
gedaan bij zakenreisagent ATP. Dit gebeurde in het kader van een strafrechtelijk
onderzoek naar onder meer oplichting. ATP zou het ministerie van Veiligheid en
Justitie te hoge kosten in rekening hebben gebracht bij de inkoop van
vliegtickets. Het ministerie zou zijn benadeeld bij de aankoop van zo'n 25.000
tickets voor buitenlandse dienstreizen en de repatriëring van vluchtelingen. Het
Openbaar Ministerie liet dinsdagmiddag weten dat het daarbij 'vermoedelijk om
miljoenen' gaat.

De twee doden die maandagmiddag zijn aangetroffen in Café Istanbul in Nijmegen,
zijn twee broers van 34 en 32 afkomstig uit de Gelderse plaats. Onderzoek heeft
uitgewezen dat zij door geweld om het leven zijn gebracht, aldus de politie.

Minister Lilianne Ploumen (Ontwikkelingssamenwerking) maakt 1 miljoen euro vrij
om de leefomstandigheden te verbeteren in een overbevolkt vluchtelingenkamp in
Rwanda met zo'n 48.000 Burundezen. Dat maakte ze dinsdag bekend tijdens een
bezoek aan het kamp. Met het geld moet vooral de situatie van jonge meisjes en
vrouwen in het kamp Mahama verbeteren.

De landelijke intocht van Sinterklaas is dit jaar in het Zuid-Hollandse
Maassluis. De goedheiligman en zijn pieten komen hier op 12 november aan, waar
ze in de historische haven worden verwelkomd door burgemeester Edo Haan.

Het aantal aanrijdingen bij overwegen is in 2015 met meer dan 39 procent
gestegen ten opzichte van het jaar ervoor (van 23 naar 32). Het aantal
ongelukken met dodelijke afloop bij spoorwegovergangen is zelfs bijna verdubbeld
(van 7 naar 13), meldde spoorbeheerder ProRail dinsdag in zijn jaarverslag. 'We
zien helaas nog veel gevaarlijk gedrag op en rond overwegen', aldus ProRail.
'Wij blijven investeren in voorlichting en campagnes.'

Prins Jaime en prinses Viktória hebben maandag een tweede dochter gekregen. Dat
heeft een woordvoerder van de familie Bourbon-Parma dinsdag bekendgemaakt. Het
in Rome geboren prinsesje heet Gloria Irene. Prins Jaime, zoon van prinses Irene
en sinds 2014 Nederlands ambassadeur in het Vaticaan, en prinses Viktória hadden
al een dochter, de in 2014 geboren prinses Zita.

De politie in Overijssel was dinsdag bezig aan een grote actie tegen
georganiseerde hennepteelt en -handel. In samenwerking met onder meer het
Openbaar Ministerie, de belastingdienst, gemeenten en specialisten van defensie
werden in Almelo, Zwolle en Vroomshoop huiszoekingen verricht op twintig
locaties. De politie heeft veertien verdachten aangehouden. Ook zijn er zeker
tien auto's in beslag genomen.

Meer dan 73.000 aankomend studenten hebben zich aangemeld voor een universitaire
studie vanaf september. Dat is 11 procent meer dan vorig jaar, blijkt uit
cijfers van de VSNU, de vereniging van universiteiten. De stijging komt vooral
op het conto van internationale studenten. Studenten moesten zich voor 1 mei
aanmelden. In de regel daalt het aantal inschrijvingen nog omdat een aantal
uiteindelijk er toch van afziet.

Het ministerie van Volksgezondheid begint dinsdag een campagne om mensen te
waarschuwen tegen vervalste geneesmiddelen. Vooral via internet worden illegale
medicijnen verkocht. Volgens sommige bronnen is zelfs de helft van alle
geneesmiddelen vervalst die via websites wordt gekocht. Er komt onder meer een
website (www.echt-of-nep.nl).

Werklozen in Tilburg die tussen 2004 en 2011 mogelijk bij werkzaamheden aan oude
treinstellen met chroom-6 in aanraking zijn gekomen, waren vermoedelijk
voldoende beschermd. Er zijn op dit moment evenwel geen aanwijzingen dat mensen
zich zorgen hoeven te maken, stelt de gemeente op een speciaal in het leven
geroepen websitepagina die dinsdag online ging. Het antiroestmiddel chroom-6 kan
kanker veroorzaken.

De overheid informeert Nederlanders onvoldoende over het mogelijke verlies van
het Nederlanderschap. De nationale ombudsman, Reinier van Zutphen, ziet dat door
het ontbreken van voorlichting sommige mensen hun Nederlanderschap verliezen
zonder het te weten. Wie een andere nationaliteit aanneemt, verliest het
Nederlanderschap.

Vertegenwoordigers uit meer dan honderd landen doen deze week in Rotterdam mee
aan een klimaatconferentie. Tijdens de drie dagen durende vergadering
introduceert minister Melanie Schultz van Haegen (Infrastructuur en Milieu) een
nieuwe internationale Deltacoalitie. Het samenwerkingsverband bestaat uit twaalf
laaggelegen landen die kennis en ervaring gaan uitwisselen om in dichtbevolkte
gebieden rampen met water te voorkomen.

Nederlandse vrachtwagenchauffeurs rijden langere routes door Nederland om te
besparen op Belgische tolkosten. Dat constateert de verkeersdienst VID op basis
van een analyse van de verkeersintensiteit op vier routes van en naar de
Antwerpse haven. De Belgische tolheffing per 1 april voor trucks leidt tot meer
vrachtverkeer op de Nederlandse wegen. Bedrijven proberen het aantal kilometers
in België te beperken.

Het Hongaarse parlement heeft dinsdag een voorstel van de regering goedgekeurd
om een referendum uit te schrijven over het plan van de Europese Unie om
vluchtelingen volgens een quotasysteem over de lidstaten te verdelen. Het in
oktober te houden referendum is geldig als de opkomst hoger is dan 50 procent.

Twee Israëlische vrouwen van in de zeventig zijn dinsdagochtend neergestoken
tijdens een wandeling in Jeruzalem. Ze zijn met niet-levensbedreigende
verwondingen overgebracht naar het ziekenhuis. De twee vermoedelijke daders zijn
na een klopjacht ingerekend. De politie verschafte over hen geen bijzonderheden.

De politie in Egypte heeft maandag vier straatartiesten aangehouden omdat ze
video's online plaatsten waarin ze president Abdel-Fattah al-Sisi en diens
aanhangers belachelijk maakten. Dat heeft de advocaat van de vier dinsdag
gezegd.

De voormalige legerchef van Noord-Korea is toch niet geëxecuteerd, zoals
Zuid-Korea eerder dit jaar meldde. Ri Yong-gil leeft nog en is tijdens het
maandag afgesloten partijcongres op verscheidene hoge posten in de
Noord-Koreaanse Arbeiderspartij benoemd, blijkt uit berichten van het
staatspersbureau KCNA. Ri werd beschouwd als een van de vertrouwelingen van
leider Kim Jong-un.

Het vrijhandelsverdrag van de Verenigde Staten en de Europese Unie (TTIP) kan
een positief effect hebben op de Nederlandse economie. Dat concludeert het
Centraal Planbureau (CPB) in een dinsdag gepubliceerd literatuuronderzoek. Als
het omstreden verdrag er komt, dan kan het zorgen voor 0,2 tot 2 procent extra
economische groei in Nederland. Daarnaast zorgt TTIP voor 3 tot 15 procent
lagere handelskosten, zo blijkt volgens het CPB uit meerdere onderzoeken naar de
mogelijk gevolgen van het verdrag.

Het voorstel om werknemers die in een ander EU-land aan de slag gaan net zo te
belonen als hun collega's in het gastland, stuit op verzet van meerdere
lidstaten, vooral Oost-Europese. EU-commissaris Marianne Thyssen (Werk en
Sociale Zaken) presenteerde het voorstel in maart, maar omdat voldoende landen
een gele kaart hebben getrokken, moet ze dat nu opnieuw gaan bekijken. Doel van
het plan is om oneerlijke concurrentie en uitbuiting van werknemers tegen te
gaan.

Gedupeerde beleggers kunnen niet via de bestuursrechter verder procederen over
de rol die De Nederlandsche Bank (DNB) heeft gespeeld bij de nationalisatie van
SNS Reaal. Dat heeft het College van Beroep voor het bedrijfsleven (CBb) dinsdag
bevestigd. De beleggers vingen eerder al bot bij de rechtbank in Rotterdam.

Uitgerekend op Koningsdag, een dag die in het teken staat van contante
betalingen, is in Nederland de miljardste betaling met iDEAL geregistreerd.
Vermoedelijk is er een pizza mee afgerekend, want het geld ging naar
fastfoodketen New York Pizza, meldt Betaalvereniging Nederland, de vereniging
van onder meer banken en betaalinstellingen die het merk iDEAL uitbaat.

Luchtvaartmaatschappij Ryanair moet een eerder door de Autoriteit Consument
&amp; Markt (ACM) opgelegde boete van 324.000 euro definitief betalen. Dat heeft
het College van Beroep voor het bedrijfsleven bepaald.Ryanair kreeg de boete
omdat het bedrijf op zijn website niet consequent alle voorzienbare en
onvermijdbare kosten opnam in de gepresenteerde prijs voor vliegtickets.

Ziggo heeft in de eerste drie maanden van het jaar opnieuw klanten verloren. Het
kabelbedrijf had naar eigen zeggen last van de sterke concurrentie van andere
aanbieders van internet, tv en telefonie. Het aantal abonnees van Ziggo zakte in
de eerste drie maanden van het jaar naar een kleine 9,7 miljoen. Het verlies van
in totaal 40.000 abonnees kwam door opstappers op het vlak van tv en telefonie.
Het aantal internetabonnementen nam juist met 8000 toe.

Tom Dumoulin heeft dinsdag de leiding in het algemeen klassement van de Ronde
van Italië heroverd. De Limburgse wielrenner uit de ploeg van Giant-Alpecin
neemt de roze leiderstrui over van de Duitse Marcel Kittel die in de lastige
etappe met diverse klimmetjes op achterstand werd gereden. In het klassement
heeft de Nederlander 20 seconden voorsprong op Bob Jungels en Diego Ulissi.

* Vervangende titel / Replacement title

LOAD-DATE: 10 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2016 Nederlands Dagblad B.V.
                              All Rights Reserved

                              159 of 200 DOCUMENTS



                              AD/Algemeen Dagblad

                              10 mei 2016 dinsdag

'Ja Belastingdienst, ik sta ook in die Panama Papers'

BYLINE: LAURENS KOK EN SANDER VAN MERSBERGEN

SECTION: Nieuws; Blz. 3

LENGTH: 500 woorden


Veel spontane meldingen nu alle info op straat ligt

Bij de Belastingdienst hebben zich de afgelopen week diverse mensen gemeld die
vermoeden dat hun naam wordt genoemd in de Panama Papers. De fiscus heeft
inmiddels 'een tiental' mensen vrijgemaakt om zich te buigen over de lange lijst
brievenbusfirma's die gisteravond openbaar werd gemaakt.

Ook is de fiscus inmiddels onderzoeken begonnen op basis van publicaties over de
gelekte gegevens. Dat bevestigt een woordvoerder van de Belastingdienst na
vragen van deze krant. Hoeveel belastingplichtigen de Belastingdienst door de
Panama Papers inmiddels in het vizier heeft, blijft nog even geheim. ,,Daarvoor
is het nog te vroeg."

De Belastingdienst heeft mensen vrijgemaakt om zich te verdiepen in de
documenten. Het team bestaat volgens de woordvoerder uit 'hooggekwalificeerde
experts', zoals data-analisten en leden van de reeds bestaande coördinatiegroep
constructiebestrijding. De informatie in de documenten wordt stuk voor stuk
geanalyseerd, waarbij in de eerste plaats wordt gekeken naar de Nederlandse
relevantie. Dit zal, gezien de complexiteit, een tijdrovend karwei zijn van
'eerder maanden dan weken', aldus de woordvoerder.

Om 20.00 uur gisteravond plaatste journalistiek onderzoekscollectief ICIJ
gegevens online van 214.000 firma's in belastingparadijzen. De publicatie volgt
op een maand van onthullingen in internationale media. Die zijn gebaseerd op de
gelekte administratie van juridisch adviseur Mossack Fonseca in Panama.

Het aantal Nederlanders dat gisteravond in de database terecht is gekomen, is
niet precies vast te stellen. Sommige namen staan er dubbel in, en de namen van
ex-NS topman Bert Meerstadt en voetballer Clarence Seedorf ontbreken als het
filter 'Netherlands' wordt toegepast op de brei aan data.

Hovenier

Het gaat in elk geval om enkele honderden landgenoten, waarvan de meesten geen
bekende namen zijn. Dat zij in de Panama Papers voorkomen wil niet meteen zeggen
dat ze de fiscus oplichten. Tegelijkertijd is het tamelijk onaannemelijk dat een
hovenier, een budgetcoach en een websitebouwer om andere redenen een firma in
een belastingparadijs opzetten.

Er zijn gisteravond 322 Nederlandse adressen gepubliceerd. Die hoeven niet per
se gelinkt te zijn aan Nederlandse staatsburgers, het kan ook zijn dat ze door
buitenlanders worden gebruikt.

Zuidas

Amsterdam komt veruit het vaakst voor, 52 keer. Een flink aantal adressen
bevindt zich ergens in de Zuidas, het financiële centrum van de stad. Ook
Schiphol komt vijf keer voor. Rotterdam staat dertien keer in de lijst, Den Haag
vier keer en Utrecht één keer. Wassenaar scoort met drie stuks ook goed, in
verhouding tot het aantal inwoners.

Staatssecretaris Eric Wiebes (Financiën, VVD) zei eerder dat er bij zijn
Belastingdienst een kleine juichkreet werd geslaakt toen er voor het eerst over
het bestaan van de Panama Papers werd bericht. Hij verwacht dat de onthullingen
de Nederlandse fiscus 'heel veel' geld zullen opleveren.




Bekijk de oorspronkelijke pagina:

LOAD-DATE: 9 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              160 of 200 DOCUMENTS



                                 de Volkskrant

                               3 mei 2016 dinsdag

Belastingdienst betrapt 100 foute belastingadviseurs

BYLINE: VAN ONZE VERSLAGGEVER GERARD REIJN

SECTION: Economie; Blz. 25

LENGTH: 607 woorden


Zorgkosten en giften aan goede doelen, dat zijn de populairste aftrekposten die
malverserende adviseurs gebruiken om belasting te ontduiken.

De Belastingdienst heeft honderd belastingadviseurs in het vizier die voor hun
klanten voor duizenden euro's aan aftrekposten hebben verzonnen. 75 duizend
belastingbetalers zouden door deze belastingadviseurs zijn 'geholpen'.

De Belastingdienst zegt met dit speurwerk 414 miljoen euro aan
belastingontduiking te hebben voorkomen. Daarnaast wordt een nog onbekend bedrag
aan uitbetaalde belastingteruggaves teruggevorderd. De dienst verwacht voor vele
miljoenen naheffingen en boetes te kunnen opleggen, maar kan nog geen bedragen
noemen.

Na de beruchte Bulgarenfraude uit 2013 (honderden Bulgaren vroegen huur- en
zorgtoeslag aan), zette de Belastingdienst een team op om fraude met toeslagen
en fraude door belastingadviseurs op te sporen: het Combiteam Aanpak
Facilitators CAF.

In 2013-14 spoorde het CAF 46 frauderende adviseurs op, in 2014-15 zelfs 79. Van
deze 125 adviseurs, bleken er bij nader inzien 25 niets te hebben misdaan. Met
79 adviseurs is een schikking getroffen en 21 worden er voor de rechter
gebracht. Het CAF kwam vorig jaar ook 51 zaken van toeslagfraude op het spoor,
maar bedragen daarvan zijn niet bekendgemaakt.

Fiscale politie

Het CAF bestaat uit medewerkers van de fiscale politie FIOD en de
Belastingdienst. Het team doet er alles aan zo snel mogelijk de fraude op te
sporen. 'We willen de fraude hebben ontdekt voordat de Belastingdienst heeft
uitbetaald', zegt een woordvoerder. Als het geld al is uitbetaald, is het vaak
moeilijk het terug te vorderen. Het lukt steeds beter uitbetaling te voorkomen.
In 2013-14 werd voor 180 miljoen aan belastingteruggaves voorkomen, in 2014-15
voor 234 miljoen.

Het jagen op de malverserende belastingadviseurs is een klus voor datakluivers.
'We zoeken naar afwijkende patronen. Dus naar belastingadviseurs van wie de
klanten relatief vaak giften aftrekken van de belasting. Of zorgkosten.'

Die twee posten, zorgkosten en giften aan goede doelen, zijn de populairste die
de malverserende adviseurs gebruiken. Van alle andere posten op de
belastingaangifte heeft de Belastingdienst zelf al volop informatie. De
adviseurs deinzen er niet voor terug notariële aktes te verzinnen, waarin een
jaarlijkse gift aan een goed doel zou zijn vastgelegd.

De belastingplichtigen kunnen flink de klos zijn. In elk geval moeten ze alle
belasting die ze leken te hebben ontdoken alsnog betalen. Bovendien moeten velen
nog een forse boete betalen. Tv-programma EenVandaag sprak gisteren met een
belastingbetaler die een naheffing plus boete kreeg van 19 duizend euro, wat te
wijten was aan zijn belastingadviseur. Alle klanten van frauderende
belastingadviseurs zullen nog jarenlang extra scherp worden gecontroleerd door
de Belastingdienst.

In hoeverre de belastingbetalers ook boetes krijgen of zelfs strafrechtelijk
worden vervolgd, wordt van geval tot geval bekeken. Het hangt af van de
verwijtbaarheid. Wist de belastingbetaler dat zijn adviseur malverseerde, dan
zal een boete worden opgelegd.

Boete

De adviseurs zijn wel de klos. 'We zien dat ze het jaar nadat ze zijn gepakt,
veel minder klanten hebben. Veel stoppen er ook mee.' Ze kunnen worden beboet
met een bedrag dat gelijkstaat aan de belasting die ze hebben ontdoken.

Dat belastingadviseurs worden opgepakt, is op zich niet nieuw. De
Belastingdienst zegt elk jaar te jagen op malverserenden in deze beroepsgroep.
Zo meldde de Belastingdienst vorig jaar al dat belastingadviseurs voor rond 100
miljoen malverseerden. Dat blijkt dus aanzienlijk meer te zijn.




Bekijk de oorspronkelijke pagina:

LOAD-DATE: 2 May 2016

LANGUAGE: DUTCH; NEDERLANDS

GRAPHIC: Hoofdkantoor van de Belastingdienst in Amsterdam Sloterdijk.
Foto HH

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              161 of 200 DOCUMENTS



                               Nederlands Dagblad

                               2 mei 2016 maandag

Belastingdienst wil de Panama Papers

SECTION: Geen; Blz. 6,7

LENGTH: 83 woorden


Amsterdam

Dagblad  Trouw  is door de Belastingdienst benaderd om gegevens over te dragen
uit de zogenoemde Panama Papers. De krant meldde zaterdag dat ze daar geen
gehoor aan heeft gegeven. De Nederlandse autoriteiten namen genoegen met de
verklaring dat  Trouw  geen eigenaar is van de gegevens. Ook in andere landen
wil de overheid documenten in handen krijgen.  Trouw  en  Het Financieele
Dagblad  maken deel uit van een internationale samenwerking van kranten die
belastingparadijzen onthulden.

LOAD-DATE: 1 May 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2016 Nederlands Dagblad B.V.
                              All Rights Reserved

                              162 of 200 DOCUMENTS



                                     Trouw

                             30 april 2016 zaterdag

Belastingdienst krijgt geen gegevens Panama Papers

BYLINE: (TROUW)

SECTION: Nederland; Blz. 9

LENGTH: 238 woorden


Trouw is benaderd door de Belastingdienst om documenten uit de Panama Papers
over te dragen. De Nederlandse autoriteiten nemen genoegen met de verklaring dat
Trouw geen eigenaar is van de gegevens. De Finse regering wil wel dat publieke
omroep Yle alle informatie overdraagt. Yle weigert dat.

Yle was een van de mediapartners in het journalistieke onderzoeksproject 'Panama
Papers'. Hierin werd de administratie doorgeplozen van Mossack Fonseca, een
Panamese financiële dienstverlener. In Nederland waren Trouw en het FD
betrokken.

Finland wil dat Yle de gegevens overdraagt aan de belastingautoriteiten, zodat
die kunnen zien welke Finnen geld in belastingparadijzen hebben gestald. De
omroep zegt daar niet in mee te kunnen gaan. De bestanden zijn namelijk eigendom
van het ICIJ, het International Consortium of Investigative Journalists. Enkele
journalisten van Yle hebben er toegang toe. Als die, tegen de afspraken in,
gegevens over zouden dragen aan de overheid, zouden Finse media in de toekomst
niet meer mee mogen werken aan vergelijkbare projecten.

Daarnaast wil Yle het principe van bronbescherming niet opzijzetten. Weliswaar
is de overheid niet geïnteresseerd in de identiteit van degene die de
administratie van Mossack Fonseca heeft gelekt, de documenten kunnen daar wel
aanwijzingen voor bevatten. ICIJ zal op 9 mei een groot deel van de gegevens van
de Panama Papers openbaar maken.




Bekijk de oorspronkelijke pagina:

LOAD-DATE: 29 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                    Copyright 2016 De Persgroep Nederland BV
                              All Rights Reserved

                              163 of 200 DOCUMENTS



                                NRC Handelsblad

                             26 april 2016 dinsdag

Kritiek op Belastingdienst over tipgever zwartsparen

BYLINE: Door een onzer redacteuren

SECTION: Economie; Blz. 2-3

LENGTH: 556 woorden


Sparen in Luxemburg

De Belastingdienst zou de identiteit van een tipgever die bankgegevens
doorspeelde, ten onrechte niet hebben bekendgemaakt.

Amsterdam. De president van het  Arnhemse gerechtshof heeft zich  naar
aanleiding van berichtgeving  van Nieuwsuur kritisch uitgelaten  over de
handelswijze van de Belastingdienst in een tipgeverszaak. Volgens het
tv-programma heeft de fiscus de identiteit van een tipgever die Luxemburgse
bankgegevens van zwartspaarders doorspeelde, onrechtmatig achtergehouden.

Nieuwsuur zegt dat de Belastingdienst weigerde de identiteit van de  informant
te onthullen omdat het  daartoe contractueel gebonden zou  zijn. Maar in dat
contract worden  geen garanties op anonimiteit gegeven, zo blijkt uit het door
het programma vrijgegeven document.

President Fred van der Winkel van het gerechtshof noemt het nieuws ,,als de
gegevens juist zijn, zeer teleurstellend, en zelfs schokkend". In een verklaring
zegt het ministerie van Financiën dat de Belastingdienst ,,de verplichting is
aangegaan om te zorgen dat de tipgever anoniem blijft", maar dat er geen
garanties zijn gegeven. Wel beloofde de fiscus zich te zullen inspannen om de
identiteit van de informant geheim te houden.

Rechtszaken over deze kwestie vonden grotendeels achter gesloten  deuren plaats,
waardoor niet bekend is wat de Belastingdienst precies heeft aangevoerd. In
2014 schreef NRC over dezelfde zaak dat er een deal werd gesloten met de
tipgever dat zijn anonimiteit ,,zo lang mogelijk" zou worden gewaarborgd, maar
werden er geen garanties afgegeven.

Uit vertrouwelijke verhoren van ambtenaren van Financiën blijkt dat de man al
die jaren uiterste inspanningsverplichting beloofd is om zijn identiteit te
garanderen. Niet alleen omdat dat met hem zo is afgesproken in 2009, maar ook
omdat hij risico loopt als zijn naam gaat circuleren.

Mocht Financiën door gerechtelijke uitspraken worden gedwongen worden zijn
identiteit toch te onthullen, dan zou het ook de aanslagen en boetes voor die
zwartspaarders laten vallen. Dan zou er ook geen zaak meer zijn en zou Financiën
ook zijn naam niet hoeven te onthullen.

De zaak begon toen de Belastingdienst in 2009 een deal sloot met een informant.
In ruil voor een lijst met Luxemburgse bankgegevens van zwartspaarders, waarmee
inmiddels aan zeker zeventig zwartspaarders boetes en naheffingen konden worden
opgelegd, werd hem een percentage van het door de fiscus binnengehaalde bedrag
beloofd. Daarbij eiste de tipgever anonimiteit, maar die kon de Belastingdienst
hem niet geven.

De meeste zwartspaarders accepteerden de naheffingen, maar enkelen begonnen een
procedure tegen de rechtmatigheid van de lijst. Zonder de identiteit van de
tipgever kon ook niet achterhaald worden of de informatie rechtmatig verkregen
was, luidde hun redenering. Een reeks zaken volgde. De Belastingdienst weigerde
steeds de identiteit van de tipgever prijs te  geven.

In februari 2015 stelde een rechter dat ambtenaren zijn identiteit moesten
onthullen. Zij weigerden omdat dit hen van hogerop was verboden. Daarop deed het
gerechtshof aangifte bij het Openbaar Ministerie tegen het ministerie van
Financiën wegens het illegaal instrueren van getuigen. Dat  onderzoek loopt nog.
Ook ging Financiën in cassatie bij de Hoge Raad, die in december oordeelde dat
de tipgever van de FIOD geheim mag blijven.

LOAD-DATE: 26 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              164 of 200 DOCUMENTS



                              AD/Algemeen Dagblad

                             26 april 2016 dinsdag

'Misleiding Belastingdienst'

SECTION: Nieuws; Blz. 5

LENGTH: 151 woorden


ZWARTSPAREN

De Belastingdienst zou rechters tot aan de Hoge Raad hebben misleid door
informatie achter te houden. Het gaat om de identiteit van een tipgever in een
rechtszaak die een vermeende zwartspaarder aanspande tegen de Belastingdienst.
Dat meldt Nieuwsuur. De tipgever zou Luxemburgse bankgegevens van zwartspaarders
aan de Belastingdienst hebben verkocht. De dienst houdt de naam van de tipgever
geheim, omdat de toezegging is gedaan dat hij anoniem bleef. Daarom zijn delen
van het contract zwart gemaakt. Nieuwsuur kreeg een kopie van het contract in
handen, waarin belangrijke passages wél leesbaar zijn. Er staat expliciet dat de
Belastingdienst géén garantie geeft op anonimiteit.

In een reactie zegt de Belastingdienst dat er geen tegenstelling is. In de
overeenkomst zou de dienst hebben beloofd voor anonimiteit te ijveren, maar een
garantie zou nooit zijn gegeven.




Bekijk de oorspronkelijke pagina:

LOAD-DATE: 25 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              165 of 200 DOCUMENTS



                                 de Volkskrant

                             26 april 2016 dinsdag

'Belastingdienst hield informatie over tipgever achter voor rechter'

BYLINE: VAN ONZE VERSLAGGEVER

SECTION: Ten Eerste; Blz. 12

LENGTH: 367 woorden


De Belastingdienst zou informatie hebben achtergehouden voor de Hoge Raad in een
zaak rondom de identiteit van een tipgever die de namen van ruim 70
zwartspaarders aan de fiscus heeft doorgespeeld.

Volgens Nieuwsuur heeft de Belastingdienst voor de rechters verzwegen dat de
tipgever geen anonimiteit werd gegarandeerd. Tijdens de rechtszaak zou de dienst
het tegenovergestelde hebben verklaard. De Belastingdienst verzet zich fel tegen
deze beschuldiging.

Nieuwsuur stelt dat de Belastingdienst het contract met de anonieme tipgever aan
de Hoge Raad heeft voorgelegd, maar dat daarvan delen zijn zwartgelakt. Het
tv-programma heeft van de advocaat van nabestaanden van een zwartspaarder de wel
leesbare versie van dat contract gekregen. Daaruit zou blijken dat de tipgever
geen anonimiteit wordt gegarandeerd en de mogelijkheid wordt opengehouden dat de
tipgever als getuige voor de rechter zou moeten optreden.

Volgens de Belastingdienst is 'anders dan de uitzending van Nieuwsuur suggereert
geen tegenstelling tussen de tekst van passages die gezwart zijn en dat wat
bewindspersonen, de landsadvocaat en onder ede staande medewerkers van de
Belastingdienst hebben gesteld'. De dienst stelt dat een contract is aangegaan
met de tipgever waarin de dienst belooft zich tot het uiterste in te spannen de
identiteit van de tipgever geheim te houden. Anders zou zijn veiligheid gevaar
lopen en zouden toekomstige tipgevers zich mogelijk niet meer melden.

Maar omdat die anonimiteit ook buiten de schuld van de Belastingdienst verloren
zou kunnen gaan, kon de Belastingdienst niet garanderen dat de identiteit geheim
zou blijven. Wel heeft de Belastingdienst de rechter gesuggereerd de tipgever
anoniem te horen. Om de tipgever te beschermen zijn contractpassages hierover
onleesbaar gemaakt.

Hoogleraar staatsrecht Paul Bovend'eert zegt in Nieuwsuur dat de Belastingdienst
de rechters heeft misleid. 'Het gaat om een overheidsdienst die een rechter in
het ootje neemt.' De president van het gerechtshof Arnhem-Leeuwarden, Fred van
der Winkel, noemt in een brief aan Nieuwsuur het verstrekken van valse
informatie door de Belastingdienst 'zeer teleurstellend en zelfs schokkend'.




Bekijk de oorspronkelijke pagina:

LOAD-DATE: 25 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              166 of 200 DOCUMENTS



                            Het Financieele Dagblad

                             26 april 2016 dinsdag

Belastingdienst misleidde rechters in zwartspaarderszaak

SECTION: Economie & Politiek; Blz. 4

LENGTH: 411 woorden


Van onze redacteur

Amsterdam

De Belastingdienst heeft informatie achtergehouden voor de rechter. Het
gerechtshof en de Hoge Raad zijn hierdoor misleid. Dat heeft Nieuwsuur
gisteravond gemeld.

In een rechtszaak van een vermeende zwartspaarder tegen de Belastingdienst
stelde de fiscus de identiteit van een tipgever niet te kunnen prijsgeven. De
fiscus zou de tipgever anonimiteit hebben beloofd bij de aankoop van Luxemburgse
bankgegevens. De Belastingdienst is door deze gegevens honderden zwartspaarders
op het spoor gekomen. Eén daarvan stapte naar de rechter om de identiteit van de
tipgever te weten te komen.

Uit de volledige overeenkomst van de Belastingdienst met de tipgever blijkt dat
er geen garantie voor anonimiteit is gegeven. `De tipgever heeft in de
gesprekken met de Belastingdienst aangegeven anoniem te willen blijven. Maar de
Belastingdienst heeft aangegeven dat op dit punt geen garanties kunnen worden
verstrekt', staat in de overeenkomst. Gevolgd door: `De tipgever is bereid,
ondanks het ontbreken van een garantie van anonimiteit, de informatie waarover
hij beschikt tegen een vergoeding aan de Belastingdienst over te dragen.'

Hoogleraar staatsrecht Paul Bovend'Eert zegt in Nieuwsuur dat de Belastingdienst
de rechters heeft misleid: `Het gaat om een overheidsdienst die een rechter in
het ootje neemt. Het gaat om een overheid die niet eerlijk en transparant is.'
De president van het gerechtshof Arnhem-Leeuwarden, Fred van de Winkel, noemt de
wijze waarop de Belastingdienst het hof heeft geïnformeerd over de beloofde
anonimiteit van de tipgever `zeer teleurstellend, en zelfs schokkend'.

De rechtbank en het gerechtshof oordeelden vorig jaar dat de fiscus de naam van
de tipgever moest bekendmaken, omdat er twijfel bestond over zijn
betrouwbaarheid. Die weigerde dat, omdat in een contract anonimiteit aan de
tipgever zou zijn beloofd. Een ­Fiod-ambtenaar verklaarde daarover onder ede:
`De anonimiteit is gebaseerd op de civiel­rechtelijke overeenkomst. Anonimiteit
was één van de voorwaarden voor het sluiten van de overeenkomst.'

Door de weigering kregen ­rechters alleen een contract te zien waarin
belangrijke passages waren zwartgelakt. Uiteindelijk bepaalde de Hoge Raad dat
de naam van de tipgever anoniem mocht blijven.

Het ministerie van Financiën zegt in een reactie tegen Nieuwsuur dat de
zwart­gemaakte paragraaf niet in tegenspraak is met wat in de rechtszaal en
daarbuiten is gezegd over de anonimiteit van de tipgever.

LOAD-DATE: 25 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HFD


                  Copyright 2016 Het Financieele Dagblad B.V.
                              All Rights Reserved

                              167 of 200 DOCUMENTS



                             Reformatorisch Dagblad

                             26 april 2016 dinsdag

,,Belastingdienst misleidt rechter over tipgever"

SECTION: Blz. 4

LENGTH: 256 woorden


HILVERSUM (ANP). De Belastingdienst zou rechters tot aan de Hoge Raad hebben
misleid door informatie achter te houden. Het gaat om de identiteit van een
anonieme tipgever in een rechtszaak van een vermeende zwartspaarder tegen de
Belastingdienst.

Dat meldde actualiteitenprogramma Nieuwsuur gisteren. De tipgever heeft volgens
het programma Luxemburgse bankgegevens van zwartspaarders aan de Belastingdienst
verkocht. Daardoor kwam de fiscus al ruim zeventig vermeende zwartspaarders op
het spoor.

De Belastingdienst houdt de naam van de tipgever geheim, omdat de toezegging is
gedaan dat hij anoniem zou kunnen blijven. Daarom zijn delen van het contract
zwartgemaakt, en daardoor onleesbaar. Maar nu heeft Nieuwsuur een kopie van het
contract gekregen waarin belangrijke passages wel leesbaar zijn. Er staat
expliciet in dat de Belastingdienst géén garantie geeft op anonimiteit.

In een reactie zegt de Belastingdienst dat, ,,anders dan de uitzending van
Nieuwsuur suggereert", er geen tegenstelling is. Met de tipgever is afgesproken
dat hij anoniem blijft. De Belastingdienst gaf echter geen garanties over het
anoniem blijven van de tipgever. Dit is ook niet mogelijk aangezien zijn
anonimiteit ook buiten de schuld van de Belastingdienst verloren zou kunnen
gaan.

De overeenkomst maakt het wel mogelijk dat de rechter de tipgever als getuige
kan verhoren.

Een rechtbank en een gerechtshof oordeelden eerder dat de Belastingdienst de
naam van de tipgever bekend moest maken, omdat er twijfel zou bestaan over diens
betrouwbaarheid.

LOAD-DATE: 26 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2016 Reformatorisch Dagblad
                              All Rights Reserved

                              168 of 200 DOCUMENTS



                                     Trouw

                             26 april 2016 dinsdag

'Belastingdienst vertelt leugens over tipgever'

BYLINE: (TROUW)

SECTION: Nederland; Blz. 6

LENGTH: 295 woorden


Heeft de Belastingdienst rechters ten onrechte voorgehouden dat een tipgever in
een fraudezaak anoniem moest blijven?

Ja, zegt de advocaat van een van de verdachten. Zijn cliënt hoort volgens de
fiscus tot een groep van zeventig mensen die belasting ontdoken door hun
vermogen in Luxemburg te stallen.



De Belastingdienst kreeg hun bankgegevens tegen betaling aangeboden door een
tipgever. Die kreeg de belofte dat zijn naam niet genoemd zou worden. Dat
laatste vertelde de fiscus aan de verschillende rechters die de zaken
behandelden - tot de Hoge Raad toe.

De advocaten van de verdachten, maar ook lagere rechters hadden een probleem met
die anonimiteit: hoe kun je weten of die tipgever betrouwbaar is? Maar de
Belastingdienst wist de Hoge Raad ervan te overtuigen dat die anonimiteit nodig
was, voor de veiligheid van de tipgever.

Een van de advocaten liet gisteren in 'Nieuwsuur' het contract tussen fiscus en
tipgever zien. Op een van de eerste pagina's staat dat de fiscus de tipgever
geen anonimiteit kan garanderen. Dat is volgens de advocaat in strijd met de
opmerkingen voor de rechters.

De Tilburgse hoogleraar staatsrecht Paul Bovend'eert zei in 'Nieuwsuur' dat de
Belastingdienst de rechters 'in het ootje' heeft genomen. "Het gaat om een
overheid die niet eerlijk en transparant is." De Belastingdienst stelt in een
reactie dat de advocaat het contract verkeerd interpreteert. De fiscus wilde de
tipgever alleen duidelijk maken dat anonimiteit nooit volledig te garanderen is.
Ook anderen dan de fiscus kunnen immers uit de school klappen. Verderop in het
contract staat dat de Belastingdienst wel alle moeite gaat doen de tipgever
anoniem te houden. Daarom kregen ook de rechters volgens de fiscus zijn
identiteit niet te horen.




Bekijk de oorspronkelijke pagina:

LOAD-DATE: 25 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                    Copyright 2016 De Persgroep Nederland BV
                              All Rights Reserved

                              169 of 200 DOCUMENTS



                               Nederlands Dagblad

                             25 april 2016 maandag

USB-stick houdt Belastingdienst bezig

SECTION: Geen; Blz. 2,3

LENGTH: 332 woorden


Amsterdam

'We onderzoeken nog of deze gegevens bruikbaar zijn', zegt een woordvoerder.

Het gaat om belastinggegevens die op een USB-stick stonden die de Westfaalse
Belastingdienst van een klokkenluider heeft gekocht. Wie of wat die
klokkenluider is, is niet bekendgemaakt. In een interview met  de Telegraaf
zegt de Westfaalse minister van Financiën Norbert Walter-Borjans dat hij 5
miljoen euro heeft betaald voor de gegevens.

De USB-stick bevat een vracht aan gegevens van geheime bankrekeningen van
particulieren en bedrijven in Zwitserland uit de jaren 2006 en 2008. Eind 2006
stond er op al die bankrekeningen bij elkaar 93 miljard euro, eind 2008 nog 75,3
miljard. Daarbij is Duitsland niet meegerekend. Veruit de grootste hap is van
rekeningen van Italianen, die in beide jaren ongeveer een derde van het totaal
uitmaken. Van Nederlandse rekeninghouders ging het achtereenvolgens om 4,3
miljard en 3,6 miljard euro. In hoeverre het zou gaan om zwart geld, weet ook de
Westfaalse Belastingdienst niet.

verdrag

De Nederlandse Belastingdienst onderzoekt nog of er juridische problemen zijn
met het gebruiken van de gegevens. In de KB Lux-affaire, waarbij Nederland
gegevens van de Belgische fiscus had gekregen, oordeelde de Hoge Raad
uiteindelijk dat die gegevens mochten worden gebruikt, omdat Nederland ze niet
had gekocht maar had gekregen op grond van een verdrag. En het was niet vast te
stellen dat de Belgen er onrechtmatig aan waren gekomen. Eenzelfde redenering
lijkt bij deze gegevens uit Noord-Rijnland-Westfalen ook van toepassing.

In 2009 kreeg de Franse politie namen van 130.000 rekeninghouders in Zwitserland
in handen, en deelde die informatie met alle Europese belastingdiensten.
Nederland zou daarmee slechts 2 miljoen aan belasting en boetes hebben kunnen
heffen: het meeste geld bleek gewoon keurig aangegeven.

In 2012 betaalde Noord-Rijnland-Westfalen ook al eens 9 miljoen voor
bankgegevens, en zou daarmee 300 miljoen belastingen hebben kunnen incasseren.

LOAD-DATE: 24 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2016 Nederlands Dagblad B.V.
                              All Rights Reserved

                              170 of 200 DOCUMENTS



                            Het Financieele Dagblad

                             20 april 2016 woensdag

Belastingdienst ziet aantal `inkeerders' opdrogen;
Vrijwillige aangifte eerder verzwegen vermogen daalt sterk

SECTION: Economie & Politiek; Blz. 5

LENGTH: 424 woorden


Vrijwillige aangifte eerder verzwegen vermogen daalt sterk

Ulko Jonker en Joris Kooiman

Den Haag/Berlijn

Het aantal belastingplichtigen dat vrijwillig alsnog aangifte doet van eerder
verzwegen inkomsten en vermogen in het buitenland, is in de tweede helft van
vorig jaar sterk afgenomen, tot 660. Dat blijkt uit de meest recente gegevens
van de Belastingdienst. In de periode die daaraan voorafging was dat nog een
veelvoud.

Toen konden inkeerders zich melden zonder het risico op een boete. Tussen
september 2013 en juli 2014 maakten 12.626 belastingplichtigen daar gebruik van.
In de twaalf maanden daarna, toen een verlaagde boete gold van 30% over de
verschuldigde belasting, waren er nog 1909 inkeerders.

Sinds juli geldt een boete voor inkeerders die zich vrijwillig melden van 60%.
Staatssecretaris Eric Wiebes kondigde vorige week aan dat hij die per 1 juli
verdubbelt tot 120%. Voor mensen die tegen de lamp lopen omdat ze in de
afgelopen twaalf jaar geld in het buitenland verstopten voor de Belastingdienst,
kon de boete al oplopen tot 300%.

Nederlandse particulieren en bedrijven hadden in 2006 bijna €4 mrd op geheime
Zwitserse bankrekeningen staan, maakte het ministerie van financiën van de
Duitse deelstaat Noordrijn-Westfalen donderdag bekend. Twee jaar later, na de
uitbraak van de kredietcrisis, was dat bedrag gedaald tot ruim €3,3 mrd.

De gegevens daarover zijn inmiddels aan de Nederlandse Belastingdienst
overgedragen. Duitse belastingautoriteiten stuitten op de bedragen tijdens een
uitgebreid onderzoek naar belastingontduiking via geheime bankrekeningen in
Zwitserland. Zij maakten daarbij gebruik van cd-roms en datasticks die ze
kochten van klokkenluiders.

Ook andere Europese landen ontvingen bericht uit Noordrijn-Westfalen. In totaal
hadden Europeanen in 2006 een slordige €93 mrd bij Zwitserse banken gestald.

Bij eerdere acties van de Belastingdienst op basis van cliëntgegevens van KB Lux
en HSBC Zwitserland werd tot medio vorig jaar bijna €250 mln ingevorderd.

Sinds 2011 werd tot medio vorig jaar bij de Belastingdienst ongeveer €5,5 mrd
aan eerder verzwegen vermogen alsnog eigener beweging gemeld. Het gemiddelde
bedroeg €413.000, waarover alsnog €55.000 belasting moest worden afgedragen.

Van het ingekeerde vermogen zat 40% in overwegend kleine en middelgrote bv's en
werd 60% aangehouden door particulieren.

Verder is de Belastingdienst een pilot gestart voor een speciale behandeling van
zogenoemde `stille inkeerders', die verzwegen buitenlands vermogen ineens in box
3 laten opduiken.

LOAD-DATE: 19 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HFD


                  Copyright 2016 Het Financieele Dagblad B.V.
                              All Rights Reserved

                              171 of 200 DOCUMENTS



                                NRC Handelsblad

                             18 april 2016 maandag

'Leegloop dreigt bij Belastingdienst  door stormloop op vertrekregeling'

BYLINE: Door een onzer redacteuren

SECTION: Economie; Blz. 10-11

LENGTH: 563 woorden


Vertrekpremie

De Belastingdienst krimpt in. Maar dat zou te hard gaan, doordat de
overeengekomen vertrekregeling erg gewild is.

Amsterdam. Bij de Belastingdienst zijn spanningen ontstaan over een
vertrekregeling voor personeel. De regeling is zo populair, dat te veel
medewerkers ineens dreigen te vertrekken bij de dienst.

De grootste vakbond bij de Belastingdienst, NCF, bevestigt naar aanleiding van
de berichtgeving hierover in het Algemeen Dagblad van zaterdag, dat hij de
leiding van de Belastingdienst aan de bel heeft getrokken. NCF en de andere
bonden zijn in gesprek met de directeur-generaal van de Belastingdienst.

Een woordvoerder van het ministerie van Financiën bevestigt deze gesprekken,
maar wil niet ingaan op de inhoud ervan. Hij wil alleen kwijt dat ze ,,niet
alleen gaan over de vertrekregeling", maar ook over de bredere reorganisatie
waarvan de regeling een onderdeel is.

Bij de Belastingdienst werken zo'n 30.000 mensen. De komende zeven jaar
verdwijnen ongeveer vijfduizend banen van medewerkers die werk doen dat wordt
overgenomen door computers.

Daar staat tegenover dat de Belastingdienst vijftienhonderd nieuwe, hoog
opgeleide medewerkers moet aantrekken. Iedere werknemer van de dienst heeft
recht op een premie als hij of zij ontslag neemt. Het gaat om maximaal 75.000
euro bruto.

Directeur-generaal Hans Leijtens van de Belastingdienst, heeft de bonden verteld
dat ,,hij bezorgd is dat er wel heel veel mensen vertrekken en ook niet altijd
de juiste", zegt  Albert van der Smissen, voorzitter van NCF desgevraagd.
Volgens hem hebben nu al 4.200 mensen interesse getoond in de regeling, die
sinds januari van kracht is. De bedoeling was dat de mensen die moeten
vertrekken, dit geleidelijk zouden doen.

De woordvoerder van de Belastingdienst wil dit vertrekcijfer niet bevestigen.
Hij stelt dat de regeling ,,niet te klagen heeft over gebrek aan populariteit",
maar zegt ook dat het ,,te vroeg is om te concluderen dat er een probleem is
ontstaan".

De gesprekken met medewerkers die in de regeling geïnteresseerd zijn, zijn
volgens hem slechts ,,oriënterend" van aard. Lang niet iedereen die informeert
naar de regeling, zal ook daadwerkelijk ontslag nemen, verwacht hij.

Waarom dan toch het gesprek met de bonden? ,,Er moeten vijfduizend mensen uit,
er moeten vijftienhonderd mensen nieuw bij en ondertussen moet de dienst blijven
draaien. Over dat spanningsveld praten we", aldus de woordvoerder.

Volgens Van der Smissen heeft de Belastingdienst zich vertild aan de regeling.
,,Op een stormloop had men niet gerekend." Toen de leiding de vertrekregeling
met de bonden overeenkwam, ,,waarschuwden wij al dat het aanbieden van zo'n
regeling aan alle medewerkers, dit tot gevolg kon hebben".

De NCF stemde in met de vertrekregeling, als onderdeel van een sociaal plan. Nu
wil Van der Smissen niet meer aan de regeling tornen.

Belastingdienst Reorganisatie

De Belastingdienst zit middenin een grote reorganisatie, de Investeringsagenda
geheten.  Staatssecretaris Wiebes (Financiën, VVD) wil de in zijn ogen ouderwets
en inefficiënt opererende dienst op de schop nemen. De reorganisatie kost 1,1
miljard euro.

Door automatisering verdwijnt handmatig routinewerk. Mensen die dit werk doen,
moeten weg bij de Belastingdienst of krijgen omscholing.

Nieuwe medewerkers zoekt de dienst vooral voor functies in het toezicht en de
data-analyse.

LOAD-DATE: 18 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              172 of 200 DOCUMENTS



                                    NRC.NEXT

                             18 april 2016 maandag

Personeel Belastingdienst wil weg

BYLINE: Door een onzer redacteuren

SECTION: economie; Blz. 24-25

LENGTH: 500 woorden


Vertrekpremie

De Belastingdienst gaat inkrimpen. Maar nu gaat het wel erg hard, hoort de
vakbond van de leiding. Een vertrekpremie is (te) gewild.

Amsterdam.  Bij de Belastingdienst zijn spanningen ontstaan over een
vertrekregeling voor personeel. Het  Algemeen Dagblad schreef zaterdag dat de
regeling zo populair is dat te veel medewerkers ineens dreigen te vertrekken.
Naar aanleiding van  de berichtgeving in het AD  bevestigt de grootste vakbond
bij  de dienst, NCF,  dat de leiding van de organisatie hierover aan de bel
heeft getrokken.

De bonden zijn in gesprek met de directeur-generaal van de Belastingdienst,
stelt NCF. Een woordvoerder van het ministerie van Financiën bevestigt deze
gesprekken, maar wil niet ingaan op de inhoud ervan. Hij wil alleen kwijt dat ze
,,niet alleen gaan over de vertrekregeling", maar ook over de bredere
reorganisatie waarvan de regeling een onderdeel is.

Bij de Belastingdienst, waar zo'n 30.000 mensen werken, moeten de komende zeven
jaar  5.000 mensen vertrekken die werk doen dat  overbodig raakt. 1.500 nieuwe,
hoogopgeleide  krachten moeten worden aangenomen. Iedere werknemer van de dienst
heeft recht op een premie als hij of zij ontslag neemt. Het gaat om maximaal
75.000 euro bruto.

De directeur-generaal, Hans Leijtens, heeft de bonden verteld dat  ,,hij bezorgd
is dat er wel heel veel mensen vertrekken en ook niet altijd de juiste", zegt
Albert van der Smissen, voorzitter van NCF, aan de telefoon. Volgens hem  hebben
nu al 4.200 mensen interesse getoond in de regeling, die sinds januari van
kracht is. De bedoeling was dat de mensen die moeten vertrekken, dit geleidelijk
zouden doen.

De woordvoerder van de Belastingdienst wil dit cijfer niet bevestigen. Hij stelt
dat de regeling ,,niet te klagen heeft over  gebrek aan populariteit", maar zegt
ook dat het ,,te vroeg is om te concluderen dat er een probleem is ontstaan". De
gesprekken met medewerkers die in de regeling geïnteresseerd zijn, zouden
slechts ,,oriënterend" van aard zijn. Lang niet iedereen zal ontslag nemen,
verwacht hij.

Waarom dan toch het gesprek met de bonden? ,,Er moeten 5.000 mensen uit, er
moeten 1.500 mensen nieuw bij en ondertussen moet de dienst blijven draaien.
Over dat spanningsveld praten we." Volgens Van der Smissen heeft de
Belastingdienst zich vertild aan de regeling. ,,Op een stormloop had men niet
gerekend."

De bond stemde in met de vertrekregeling, als onderdeel van een sociaal plan. Nu
wil Van der Smissen niet meer aan de regeling tornen.

Reorganisatie Minder handmatig

De Belastingdienst zit middenin een grote reorganisatie, de Investeringsagenda
geheten.  Staatssecretaris Wiebes (Financiën, VVD) wil de in zijn ogen ouderwets
en inefficiënt opererende dienst op de schop nemen.  De reorganisatie kost 1,1
miljard euro.

Handmatig routinewerk wordt vervangen door

automatisering. Mensen die dit werk deden moeten weg bij de Belastingdienst of
krijgen omscholing.  Nieuw aangenomen worden toezichthouders en data-analisten.

LOAD-DATE: 17 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2016 NRC Media B.V.
                              All Rights Reserved

                              173 of 200 DOCUMENTS



                                     Trouw

                             18 april 2016 maandag

Belastingdienst loopt leeg door regeling

BYLINE: (TROUW)

SECTION: Sport; Blz. 12

LENGTH: 77 woorden


De vertrekregeling bij de Belastingdienst, waarbij werknemers maximaal 75.000
euro mee kunnen krijgen, is wel erg populair. Dat meldde het AD zaterdag. De
regeling moet ervoor zorgen dat de Belastingdienst met 5000 man inkrimpt en 1500
nieuwe krachten kunnen instromen. De vakbond van werknemers van de
Belastingdienst had vooraf voor ongewenste gevolgen gewaarschuwd. Maar het
ministerie van financiën zegt zich geen zorgen te maken.




Bekijk de oorspronkelijke pagina:

LOAD-DATE: 17 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                    Copyright 2016 De Persgroep Nederland BV
                              All Rights Reserved

                              174 of 200 DOCUMENTS



                              AD/Algemeen Dagblad

                             16 april 2016 zaterdag

Belastingdienst loopt leeg: regeling erg in trek

BYLINE: CARLA VAN DER WAL

SECTION: Nieuws; Blz. 3

LENGTH: 523 woorden


Duizenden willen met flinke zak geld graag weg

Een braindrain en een financiële strop dreigt voor de Belastingdienst, vanwege
het 'grote enthousiasme' voor de voor iedereen toegankelijke vertrekregeling.
Duizenden werknemers hebben interesse om de dienst met maximaal 75.000 euro te
verlaten.

Eén vertrekregeling, waar iedereen bij de Belastingdienst gebruik van kan maken.
Die moet ervoor zorgen dat de Belastingdienst 5000 man inkrimpt én 1500 frisse
krachten kunnen instromen, om de organisatie opnieuw vorm te geven.

Maar inmiddels is die regeling een zorgenkind geworden, omdat er te veel
interesse voor is. Werknemers die hebben aangegeven weg te willen, hebben werk
dat niet verdwijnt. En er blijven mensen, van wie het werk straks juist wel
wordt geschrapt.

Albert van der Smissen, de voorzitter van de NCF, de grootste vakbond voor
werknemers van de Belastingdienst en het ministerie had hier al voor
gewaarschuwd. ,,Ik heb tegen de Belastingdienst gezegd: als je de regeling op
deze wijze voor iedereen openstelt, kan het zijn dat niet de door jullie beoogde
mensen vertrekken. Het baart ons zorgen dat de dienstleiding nu een hele hoop
geluid maakt, omdat gebeurt wat wij voorspelden. Als ze deze regeling op de
helling zetten of er een verslechtering plaatsvindt, is dat onacceptabel.''

Enthousiasme

Bij het ministerie van Financiën onderschrijft een woordvoerder dat er 'groot
enthousiasme' voor de vertrekregeling is, maar cijfers wil hij niet noemen. Hij
herkent niet dat er zorgen zijn bij de leiding van de dienst. Maar de
gezamenlijke bonden hebben in een bericht aan hun kaderleden gemeld: 'De
directeur-generaal zal nog nader onderbouwen waarom er zorg is over de regeling
op langere termijn.'

Van der Smissen kreeg te horen dat op dit moment 4200 werknemers van de
Belastingdienst, waaronder ook FIOD en douane vallen, interesse hebben getoond
voor de regeling. Daardoor wordt gevreesd dat de uitstroom te snel gaat: het
totaal aantal verdwenen werknemers van 4800 zou eigenlijk moeten worden
uitgesmeerd tot aan 2023. De NCF wil onderzoeken hoe het nu zit. ,,Want op dit
moment vertrekken de eerste mensen al.''

Volgens Van der Smissen staat niet in de regeling dat werknemers van de
Belastingdienst een vertrek kan worden geweigerd. ,,Wel is er de mogelijkheid
mensen 3 maanden extra te laten blijven.''

Ook de Algemene Vereniging van Belastingdeurwaarders (AVB) vraagt zich af of de
open vertrekregeling 'wel het juiste instrument'. ,,Er is onderschat wat dit met
zich meebrengt. We maken ons zorgen dat wij straks ons werk niet meer naar
behoren kunnen uitoefenen, vanwege capaciteitsproblemen door de
vertrekregeling,'' zegt een woordvoerder. ,,Daardoor komt de rechtshandhaving
nog meer onder druk te staan.''

En dan is er nog dat andere pijnpunt dat afgelopen week met de vakbonden werd
gedeeld. Mogelijk wordt de regeling opgevat als een vroegpensioen. Het gevolg is
dan dat de werkgever een 'boete' van 52 procent moet betalen. Vaksbondsman Van
der Smissen accepteert geen gemor aan de regeling: ,,Als dat inderdaad zo
uitpakt, zoeken ze maar een oplossing.''




Bekijk de oorspronkelijke pagina: , ,

LOAD-DATE: 15 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              175 of 200 DOCUMENTS



                            Het Financieele Dagblad

                             13 april 2016 woensdag

Belastingdienst start onderzoek naar werkwijze ABN Amro;
Minister Dijsselbloem is er niet gerust op dat ABN zijn vermogende klanten niet
helpt bij belastingontwijking

SECTION: Economie & Politiek; Blz. 4

LENGTH: 341 woorden


Minister Dijsselbloem is er niet gerust op dat ABN zijn vermogende klanten niet
helpt bij belastingontwijking

Van onze correspondent

Den Haag

De Belastingdienst gaat op aanwijzing van minister van Financiën Jeroen
Dijsselbloem onderzoek doen naar de wijze waarop staatsbank ABN Amro zijn
klanten bijstaat in het beheer van hun vermogen via een dochter op Kanaaleiland
Guernsey.

Dat heeft de minister gisteren bekendgemaakt in zijn wekelijkse televisiegesprek
bij RTL. `We hebben er intensief over gesproken. ABN zal aan de Belastingdienst
zoveel mogelijk openheid geven over hun klanten, zodat die zich een oordeel kan
vormen of hier sprake is van belastingontwijking en of ABN daaraan heeft
bijgedragen', aldus Dijsselbloem.

Via de uitgelekte Panama Papers werd deze week door het FD en Trouw bericht over
de dienst die de bank verleent aan particuliere klanten die eigendommen in
belastingparadijzen willen afschermen van de buitenwereld en de Belastingdienst.

De minister wijst erop dat ABN Amro een hele grote private bank is in Europa en
daardoor ook veel doet voor vermogenden in het buitenland. `De crux is of ze
daarmee meewerkt aan belastingontwijking of die faciliteert. Dat kan en mag
niet', aldus de minister.

In 2013 is ABN al op het matje geroepen bij de Belastingdienst. `Toen is
verzekerd: we werken niet mee aan belastingontwijking en aggressive tax planning
door bedrijven. De vraag is nu of hun activiteiten daar volledig aan voldoen',
aldus de minister. `Ze mogen het aan mij niet laten zien, maar de
Belastingdienst heeft recht op inzage. Dus ik moet het aan de Belastingdienst
overlaten.'

De minister zegt dat ABN ook niet kan uitsluiten dat ze meewerkt aan
belastingontwijking. `Het gaat erover in hoeverre ze zorgvuldig hebben nagegaan
wat ze moeten nagaan bij hun cliënt. Maar ze weten niet altijd wat het oogmerk
is.'

Guernsey gaat overigens vanaf volgend jaar, met terugwerkende kracht tot 1
januari van dit jaar, gegevens uitwisselen over Nederlandse belastingplichtigen
en de vermogens die ze daar hebben.

LOAD-DATE: 12 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HFD


                  Copyright 2016 Het Financieele Dagblad B.V.
                              All Rights Reserved

                              176 of 200 DOCUMENTS



                                    NRC.NEXT

                             13 april 2016 woensdag

Panama Papers  Belastingdienst praat met ABN Amro

SECTION: economie; Blz. 18-19

LENGTH: 114 woorden


Den Haag.  De Belastingdienst praat  deze week met ABN Amro om te kijken of de
bank klanten via dochterondernemingen al dan niet helpt bij belastingontwijking.
Dat zei minister Dijsselbloem (Financiën, PvdA) dinsdag tegen RTLZ. Buitenlandse
dochters van ABN in belastingparadijzen treden mogelijk op als aandeelhouder om
te verhullen wie de echte eigenaren van een bedrijf zijn, blijkt uit de Panama
Papers. De minister heeft met ABN afgesproken dat de bank volledig openheid
geeft over  wat ze precies doet. Daarnaast zal de Belastingdienst, voor zover
dat is toegestaan, toetsen of klanten van de bank zich aan de regels houden en
of ABN heeft bijgedragen aan belastingontwijking. (ANP)

LOAD-DATE: 12 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2016 NRC Media B.V.
                              All Rights Reserved

                              177 of 200 DOCUMENTS



                                 de Volkskrant

                              8 april 2016 vrijdag

Wanneer gaat de Belastingdienst rente heffen?

BYLINE: REINOUT VAN DER HEIJDEN

SECTION: Economie; Blz. 27

LENGTH: 385 woorden


Ik moet over 2015 flink wat belasting bijbetalen. Geen probleem, maar ik betaal
liever geen rente. Vanaf wanneer gaat de fiscus rente heffen?


De Belastingdienst heeft drie data waarvoor de aangifte binnen moet zijn: 5
april, 1 mei en - na het aanvragen van uitstel - 1 september. De eerste deadline
heeft u gemist. U gaat nu waarschijnlijk rente betalen. Maar hoe sneller u
aangifte doet, hoe groter de kans op geen of een lage rente.



Rente besparen loont. De Belastingdienst rekent maar liefst 4 procent rente per
jaar. Wie bijvoorbeeld 2.000 euro moet bijbetalen, kan door uitstel aan te
vragen een naheffing krijgen plus 43 euro rente. Een hoop geld.

Als u nog dit weekend de aangifte instuurt, valt die rente te beperken tot 11
euro of minder. De hoogte van de rente is niet goed te voorspellen. U bent
namelijk afhankelijk van de werkdruk bij de Belastingdienst. U betaalt meer
rente als de ambtenaren traag werken, ziek worden of op vakantie gaan.

De datum op het aanslagbiljet bepaalt hoeveel rente u schuldig bent. U betaalt
altijd rente over een periode van 6 weken, behalve als de aanslag voor 1 juli
binnen is. Wie nu nog aangifte moet doen, kan er niet op rekenen dat dit nog
lukt. De Belastingdienst heeft maximaal 13 weken de tijd om de aanslag op te
leggen. Er kan dan rente worden gerekend over 19 weken (6+13).

Als uw aangifte niet klopt, dan geldt er geen maximum van 13 weken meer om de
aanslag op te leggen. De Belastingdienst rekent dan gewoon rente vanaf 1 juli
plus 6 weken vanaf de datum van de aanslag.

Het spijt me dat het zo ingewikkeld is. De boodschap is: mensen die moeten
bijbetalen, moeten zo snel mogelijk aangifte doen, liever geen uitstel vragen en
fouten vermijden.

En als ik geld terugkrijg? Ontvang ik dan ook rente?

Ja, maar dat komt niet vaak voor. De Belastingdienst betaalt alleen rente als
het meer dan drie maanden geduurd heeft om de aanslag op te leggen. En dan moet
de aangifte ook nog precies kloppen. Als de aanslag hoger of lager wordt
vastgesteld, krijgt u geen rente.

Wie belasting terugkrijgt, heeft er dus geen baat bij om de aangifte uit te
stellen. Het betekent alleen maar dat u het geld later terugkrijgt. Vroeger kon
je nog sparen bij de fiscus, maar dat gaat niet meer.

Zelf een vraag aan Reinout?: geldvraag@volkskrant.nl




Bekijk de oorspronkelijke pagina:

LOAD-DATE: 7 April 2016

LANGUAGE: DUTCH; NEDERLANDS

GRAPHIC: Reinout van der Heijden is hoofdredacteur van de Geldgids.

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              178 of 200 DOCUMENTS



                                     Trouw

                              4 april 2016 maandag

Ombudsman: Belastingdienst beging blunder

BYLINE: HANS MARIJNISSEN

SECTION: Vandaag; Blz. 7

LENGTH: 551 woorden


Hard rapport Van Zutphen over verdwijnen blauwe envelop: vooral ouderen de dupe


De Belastingdienst heeft volgens de Nationale Ombudsman grote fouten gemaakt bij
de vervanging van de blauwe envelop door digitaal verkeer. De termijn waarop dit
is gebeurd, was te kort waardoor het publiek zich overvallen voelde. Ook liet de
publieksinformatie over de verandering te wensen over.



Ombudsman Reinier van Zutphen stelt verder dat de overheid burgers nooit tot
contact via de computer mag dwingen, omdat juist de zwakkeren in de samenleving
tussen wal en schip raken. De Belastingdienst kan de digitale postbus slechts
aanbieden als extra service en klanten 'verleiden' daarvan gebruik te maken.

De conclusies staan in het uiterst kritische rapport dat de titel draagt van een
thriller: 'Het verdwijnen van de blauwe envelop'. Dit wordt morgen aangeboden
aan staatssecretaris Eric Wiebes van financiën.

De ombudsman begon op eigen initiatief een onderzoek naar de afschaffing van
blauwe enveloppen na een regen van klachten. In Nederland hebben 50.000
huishoudens geen internetverbinding, vooral ouderen.

Nog eens twee miljoen mensen zijn laaggeletterd. De digitalisering maakt de
kloof tussen overheid en deze kwetsbare burgers alleen maar groter, volgens Van
Zutphen, terwijl deze juist kleiner zou moeten worden.

Op 1 november 2015 is de Wet elektronisch berichtenverkeer belastingdienst in
werking getreden die het mogelijk maakt om alle correspondentie tussen burgers
en de Belastingdienst digitaal te laten verlopen. Staatssecretaris Wiebes wil
dat er over zeven jaar definitief een einde komt aan het gebruik van de blauwe
envelop met papieren beschikkingen en aangiften.

In de eerste fase gaat het nu om mensen die recht hebben op een huur- en
zorgtoeslag. Vanaf december 2015 stuurde de Belastingdienst de
voorschotbeschikking 2016 uitsluitend digitaal en niet meer per post. Alleen
voor 'schrijnende gevallen' die actief telefonisch werden aangemeld, maakte de
Belastingdienst een uitzondering. In de gewenningsperiode kregen zij een kopie
per post, maar dat is een tijdelijke maatregel. Van Zutphen verbaast zich over
de kwalificatie 'schrijnend geval'. Volgens hem kan een hoge leeftijd,
laaggeletterdheid of het ontbreken van een computerverbinding moeilijk als
'schrijnend ' worden afgedaan.

De Ombudsman toetst in zijn onderzoek niet de wet. De centrale vraag is in
hoeverre de Belastingdienst heeft voldaan aan wat mensen redelijkerwijs mogen
verwachten van de Belastingdienst bij het invoeren van verplicht elektronisch
berichtenverkeer.

Van Zutphen ontving sinds begin november 3000 telefonische en 475 schriftelijke
klachten over het verdwijnen van de blauwe envelop. De ombudsman stelde begin
november vervolgens Wiebes vragen over de gevolgen van het verplichte
elektronische berichtenverkeer voor burgers die niet digitaal vaardig zijn.

De ouderenbonden en de FNV deden eerder een klemmend beroep op de Tweede Kamer
om de aangifte zo gemakkelijk mogelijk te maken en de blauwe envelop te
behouden.

De overheid wil dat ouderen langer zelfstandig blijven, maar door de
digitalisering maken ze hen volgens de bonden juist afhankelijk van kinderen,
buren, vrienden of instanties.

'De digitalisering maakt de kloof tussen overheid en kwetsbare burgers alleen
maar groter'




Bekijk de oorspronkelijke pagina:

LOAD-DATE: 4 April 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                    Copyright 2016 De Persgroep Nederland BV
                              All Rights Reserved

                              179 of 200 DOCUMENTS



                            Het Financieele Dagblad

                            31 maart 2016 donderdag

Intermediairs maken met Belastingdienst afspraken

SECTION: Economie & Politiek; Blz. 7

LENGTH: 322 woorden


Van onze redacteur

Amsterdam

De Nederlandse Bond voor Bemiddelings- en Uitzendondernemingen (NBBU) heeft een
akkoord bereikt met de Belastingdienst, die deze ondernemingen zekerheid biedt
bij de bemiddeling van zzp'ers. Als de intermediairs zich houden aan wat in de
overeengekomen `bemiddelingsovereenkomst zzp'er' staat, kunnen zij voorkomen dat
de Belastingdienst achteraf vaststelt dat er sprake is geweest van een
dienstverband, en niet van bemiddeling. Zij kunnen dan dus niet met
terugwerkende kracht aangeslagen worden voor loonheffing.

De modelovereenkomst vervangt de zogeheten Verklaring ­arbeidsrelatie (VAR). Die
wordt per 1 mei afgeschaft. Vanaf die datum geldt de Wet deregulering
beoordeling arbeidsrelaties (DBA).

De VAR vrijwaarde opdrachtgevers op voorhand van de afdracht van loonheffing als
zij zzp'ers inhuurden. De zelfstandigen moesten deze verklaring jaarlijks
aanvragen bij de fiscus. Onder de nieuwe wet delen opdracht­gever en -nemer de
verantwoordelijkheid voor de aard van hun arbeidsrelatie. Als die in de praktijk
overeenstemt met de vooraf door de fiscus goedgekeurde model- of
maatwerkovereenkomst die zij ondertekend hebben, hoeven zij niet bang te zijn
voor een naheffing voor loonbelasting en sociale premies.

De overeenkomst waarover de NBBU en de Belastingdienst het eens zijn geworden,
biedt alleen de bemiddelingsbedrijven zekerheid over de afdracht van
loonheffing. De brancheorganisatie waarschuwt dat hierbij van belang is dat
conform de overeenkomst wordt gewerkt. Daarin staat onder meer dat de
intermediair geen partij is bij de overeenkomst die opdrachtgever en -nemer
aangaan voor te verrichten werkzaamheden.

De bemiddelingsovereenkomst biedt opdrachtgevers geen vrij­waring van
loonheffing. Zij moeten zelf een door de fiscus goedgekeurde overeenkomst
aangaan met ­zzp'ers en de werkzaam­heden conform dit contract laten uit­voeren,
om het risico van een naheffing te vermijden.

NBBU

LOAD-DATE: 30 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HFD


                  Copyright 2016 Het Financieele Dagblad B.V.
                              All Rights Reserved

                              180 of 200 DOCUMENTS



                             Reformatorisch Dagblad

                            31 maart 2016 donderdag

Tiener bedreigt Belastingdienst

SECTION: Regio; Blz. 12

LENGTH: 65 woorden


UTRECHT (ANP). De politie heeft gisteren een 17-jarige jongen uit Alkmaar
opgepakt na bedreiging van de Belastingdienst. Op sociale media werd dinsdag en
gisteren gedreigd de website van de Belastingdienst met een DDoS-aanval plat te
leggen. Veel mensen zouden daardoor hun belastingaangifte niet op tijd kunnen
indienen. Bij een DDoS-aanval raken servers overbelast en worden onbruikbaar.

LOAD-DATE: 31 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2016 Reformatorisch Dagblad
                              All Rights Reserved

                              181 of 200 DOCUMENTS



                                    NRC.NEXT

                             30 maart 2016 woensdag

belastingdienst 5,3 miljoen aangiftes binnen

SECTION: carrière; Blz. 3

LENGTH: 90 woorden


Amsterdam.   De Belastingdienst heeft inmiddels ruim 5,3 miljoen aangiftes
inkomenstenbelasting binnen. Dat meldt de fiscus. Vorig jaar waren er eind maart
zo'n 5,2 miljoen aangiftes binnen. De overgrote meerderheid van de aangiftes is
online ingevuld via Mijn Belastingdienst, 5 procent werd verstuurd via de
aangifte-app. Slechts 0,01 procent van de aangiftes werd gedaan op papier.
Particulieren en ondernemers hebben nog tot 30 april  de tijd om aangifte te
doen. Tot uiterlijk 1 mei is er de mogelijkheid uitstel aan te vragen. (NRC)

LOAD-DATE: 29 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2016 NRC Media B.V.
                              All Rights Reserved

                              182 of 200 DOCUMENTS



                                NRC Handelsblad

                             22 maart 2016 dinsdag

Zwitserland Toch niet alle gegevens UBS naar de Belastingdienst

SECTION: Economie; Blz. 1

LENGTH: 90 woorden


BERN.  Zwitserland hoeft toch niet alle gegevens van Nederlanders met een
rekening bij de bank UBS aan de Nederlandse Belastingdienst te sturen. Een
Zwitserse rechtbank heeft maandag bepaald dat niet alle opgevraagde gegevens
worden gedekt door de overeenkomst tot uitwisseling van informatie . Zo vallen
onder meer namen van individuen buiten de gemaakte afspraak. Nederlandse klanten
van UBS kwamen in verweer tegen een eerdere beslissing om wel gegevens door te
spelen. Tegen de uitspraak van maandag kan nog in beroep worden gegaan. (ANP)

LOAD-DATE: 22 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              183 of 200 DOCUMENTS



                              AD/Algemeen Dagblad

                              7 maart 2016 maandag

Belastingdienst kan ons dit echt niet aandoen

SECTION: Service; Blz. 17

LENGTH: 135 woorden


Post van de dag

'Offline aangifte doen wanneer het míj schikt' (Brieven 3-3). Schrale troost
voor briefschrijver Antoon Wesselink: belastingaangifte doen tijdens kantooruren
lukt ook niet. Al 4 dagen kan ik niet inloggen, ongeacht op welk tijdstip ik het
probeer. Elders lees ik nog veel meer klachten. Mensen zijn opeens uitgelogd of
kunnen niet ondertekenen. En ik wilde het nog wel lekker snel afhandelen. In
2014 en vorig jaar waren er ook al problemen. Acht miljoen particulieren en een
paar miljoen ondernemers moeten aangifte doen. Er kunnen 40.000 mensen op de
site. Kan nu niemand verzinnen dat die verhouding scheef is? Als de overheid wil
dat we digitaal aangifte doen, moet men wel voor voldoende capaciteit zorgen. Of
offline invullen mogelijk maken.

Saskia Kipp, Utrecht.




Bekijk de oorspronkelijke pagina:

LOAD-DATE: 7 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2016 De Persgroep Nederland BV
                              All Rights Reserved

                              184 of 200 DOCUMENTS



                                 de Volkskrant

                              7 maart 2016 maandag

Dringen op site Belastingdienst

BYLINE: VAN ONZE VERSLAGGEVER WILCO DEKKER

SECTION: Economie; Blz. 21

LENGTH: 336 woorden


Het is dringen op de site van de Belastingdienst om aangifte te kunnen doen.
Vooral zaterdag waren er honderden klachten van mensen die niet aan de slag
konden omdat de website overbelast was.

Dat is al een probleem sinds afgelopen dinsdag (1 maart), de eerste dag dat er
aangifte kon worden gedaan. Dit jaar kan dat voor het eerst alleen digitaal. Er
kunnen maximaal 40 duizend mensen tegelijk inloggen. Dat plafond is nodig om de
site bereikbaar te houden, zegt de Belastingdienst, en om ervoor te zorgen dat
mensen die bezig zijn hun aangifte in te vullen, dat rustig af kunnen maken.
Desondanks waren er dit weekeinde ook veel klachten van mensen die zeiden 'eruit
gegooid' te zijn. In dat geval blijft het al ingevulde gedeelte behouden,
verzekert de fiscus. Van storingen zou geen sprake zijn geweest, alleen van
grote drukte.

De problemen zijn licht pijnlijk, omdat de Belastingdienst eerder verwees naar
het weekeinde als een goed moment om aangifte te doen. Dat was vooral om te
voorkomen dat iedereen dinsdag direct op de eerste dag aan de slag ging,
waardoor de site plat zou gaan. Door de limiet van 40 duizend kunnen mensen vaak
niet inloggen op het moment dat ze tijd hebben, zoals 's avonds en in het
weekeinde. Volgens de fiscus is het overigens vooral in het eerste weekeinde
heel druk. 'Vermijd de doordeweekse avond en vooral de regenachtige
zondagmiddag', adviseerde staatssecretaris Wiebes van Financiën eerder.

In totaal moeten acht miljoen mensen aangifte doen, 6,8 miljoen particulieren en
1,2 miljoen ondernemers. Volgens de fiscus liggen de pieken 's avonds na
kinderbedtijd en in de weekenden. Doordeweeks is het over het algemeen rustiger.
De Belastingdienst wijst er verder op dat haast maken niet nodig is; aangifte
doen kan tot 1 mei. Wel wordt wachten tot het laatste weekeinde afgeraden. Dan
is het weer erg druk.

Ondanks de problemen en klachten zijn er al 1,1 miljoen aangiftes binnen, liet
de Belastingdienst zondag weten, waarvan 10 procent via de app.




Bekijk de oorspronkelijke pagina:

LOAD-DATE: 7 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              185 of 200 DOCUMENTS



                             Reformatorisch Dagblad

                              7 maart 2016 maandag

Dringen op website Belastingdienst

SECTION: Economie; Blz. 20

LENGTH: 71 woorden


DEN HAAG (ANP). Voor de vijfde dag op rij was het zaterdag dringen op de site
van de Belastingdienst. Veel mensen klaagden dat de website overbelast was. Dit
jaar kan er voor het eerst alleen online aangifte worden gedaan. Er kunnen
40.000 mensen tegelijk inloggen. Die limiet moet de site bereikbaar houden. In
de praktijk betekent het dat mensen vaak niet kunnen inloggen op drukke
momenten, zoals 's avonds en in het weekend.

LOAD-DATE: 7 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2016 Reformatorisch Dagblad
                              All Rights Reserved

                              186 of 200 DOCUMENTS



                               Nederlands Dagblad

                             2 maart 2016 woensdag

Belastingdienst kan drukte niet aan

SECTION: Geen; Blz. 6,7

LENGTH: 127 woorden


Den Haag

Veel Nederlanders zijn op de eerste dag dat het weer kan, direct aan de slag
gegaan met de belastingaangifte. Het is zelfs zo druk dat de Belastingdienst er
dinsdag niet aan toe kwam alle vragen over de aangifte te beantwoorden. 'We gaan
er morgen mee verder. Excuses voor het ongemak', zo meldt de Belastingdienst op
Twitter. Ook konden sommige gebruikers zich door de drukte niet online
aanmelden. Ze kregen de melding dat het maximale aantal mensen was ingelogd. Dit
jaar is aan 6,8 miljoen particulieren en 1,2 miljoen ondernemers gevraagd hun
aangifte te doen. Naar verwachting doet 98 procent dat online, bijvoorbeeld met
de speciale app. Via de vooraf ingevulde aangifte hoeft 60 procent van de
Nederlanders helemaal niets meer in te vullen.

LOAD-DATE: 1 March 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2016 Nederlands Dagblad B.V.
                              All Rights Reserved

                              187 of 200 DOCUMENTS



                            Het Financieele Dagblad

                              1 maart 2016 dinsdag

Belastingdienst verbetert elektronische beveiliging

SECTION: Economie & Politiek; Blz. 4

LENGTH: 327 woorden


Laurens Berentsen

Den Haag

`U mag weer aangifte doen' -- met deze slagzin roept de fiscus
belastingplichtigen de komende tijd op aangifte te doen voor de
inkomstenbelasting. Dat zal bijna volledig online gebeuren. Om hackers buiten de
deur te houden is de elektronische muur rond de Belastingdienst versterkt, zei
staatssecretaris Eric Wiebes van Financiën gisteren bij de aftrap van de
aangiftecampagne.

De Belastingdienst verwacht dat 98% van de 6,8 miljoen particulieren en de 1,2
miljoen ondernemers die aangifte moeten doen, dit online zullen doen. Dat kan
via Mijn Belastingdienst of met de aangifte-app. De aangifte moet vóór 1 mei
zijn gedaan.

Aangiften worden beveiligd met de DigiD-code. Aan de kant van de Belastingdienst
zijn de elektronische beschermingswallen hoger opgetrokken, aldus Wiebes. `De
Belastingdienst is onherroepelijk een doelwit en er zijn aanvallen afgeslagen',
zegt hij. Volgens hem zijn er geen concrete zorgen, maar is het zaak
kwaadwillenden steeds voor te blijven.

Vorig jaar raakte de site van de Belastingdienst overbelast toen te veel
belastingplichtigen tegelijk online hun aangifte deden. De piekcapaciteit is
uitgebreid naar 40.000 gebruikers, zegt Wiebes. Hij hoopt op spreiding van de
aangiftes. `Vooral doordeweekse avonden en regenachtige zondagmiddagen zijn
populair.'

Aangifte met behulp van een te downloaden belastingformulier is vanaf dit jaar
niet meer mogelijk. De papieren aangifte per post blijft wel bestaan. Wie op
deze wijze aangifte wil doen, kan een formulier aanvragen via de
Belastingtelefoon. `Het ergste wat kan gebeuren, is dat de Belastingdienst in
dit proces contact verliest met belastingbetalers', motiveert Wiebes de
mogelijkheid om op papier aangifte te blijven doen. Hij voorziet een
overgangsperiode van vijf tot zeven jaar voordat de fiscus volledig stopt met
papier per post.

98%

De Belastingdienst verwacht dat 98% van de 8 miljoen particulieren en
ondernemers dit jaar online aangifte doet.

LOAD-DATE: 29 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HFD


                  Copyright 2016 Het Financieele Dagblad B.V.
                              All Rights Reserved

                              188 of 200 DOCUMENTS



                                 de Volkskrant

                           25 februari 2016 donderdag

Franse belastingdienst eist 1,6 miljard van Google

BYLINE: AFP

SECTION: Ten Eerste; Blz. 17

LENGTH: 124 woorden


Ontduiking

De Franse fiscus eist volgens ingewijden 1,6 miljard euro aan achterstallige
belasting terug van Google. Het bedrag, dat nog niet officieel is bevestigd, is
bijna tien keer zo veel als de schikking van 165 miljoen euro die het
internetbedrijf onlangs met de Britse belastingdienst trof. Google, dat ook een
brievenbusfirma in Nederland heeft, ligt net als andere Amerikaanse
multinationals onder vuur omdat het probeert met allerlei trucs in Europa onder
de belasting uit te komen. Het nieuws kwam naar buiten tijdens een bezoek van
Google-topman Sundar Pichai aan Parijs. Woensdagavond had hij een ontmoeting met
de minister van Economische Zaken. Pichai zei gisteren dat zijn bedrijf de wet
respecteert.




Bekijk de oorspronkelijke pagina:

LOAD-DATE: 24 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                    Copyright 2016 De Persgroep Nederland BV
                              All Rights Reserved

                              189 of 200 DOCUMENTS



                            Het Financieele Dagblad

                            12 februari 2016 vrijdag

`Er schort nogal wat aan de Belastingdienst';
Francine Giskes: de fiscus is nog lang niet van de Rekenkamer af

SECTION: Economie & Politiek; Blz. 7

LENGTH: 680 woorden


Francine Giskes: de fiscus is nog lang niet van de Rekenkamer af

Ulko Jonker

Den Haag

De Algemene Rekenkamer gaf vorig jaar een `code oranje' af voor de
Belastingdienst. Er waren dermate `ernstige onvolkomenheden' in de
ICT-infrastructuur geconstateerd dat de dienst een `te groot risico' loopt als
er niet snel zou worden ingegrepen.

`Ze waren niet "in control" op dat moment. Ik doe geen uitspraak over hoe het er
nu voor staat. Daarover rapporteren we in mei', zegt Francine Giskes, sinds
oktober lid van de Algemene Rekenkamer en verantwoordelijk voor onderzoek naar
de Belastingdienst.

Maar de Rekenkamer volgt daarom wel met meer dan normale belangstelling de
Investeringsagenda voor de Belastingdienst die verantwoordelijk staatssecretaris
Eric Wiebes van Financiën in mei lanceerde. Die moet voor een deel de door de
Rekenkamer gesignaleerde tekortkomingen oplossen.

`Het is een hele kluwen, want er schort nogal wat aan de Belastingdienst', vindt
Giskes. Wiebes moet een dezer dagen met de nadere uitwerking van zijn
­reorganisatieplan komen en kan wat haar betreft alvast leren van het onderzoek
naar de businesscase voor intensivering van toezicht en invordering.

De Belastingdienst beloofde daarin voor een investering van €157 mln op
jaarbasis een structurele verhoging van de inkomsten te leveren van €663 mln.
`En wie wil dat niet?' zegt Giskes. `Maar was het reëel? Wat heb je met het geld
gedaan en wat heb je ervoor gekregen? De samenhang tussen investering en
opbrengst is totaal niet aannemelijk gemaakt. Dat is de zwakte in het project'.

Zo werd het geld wel uitgegeven, maar lang niet altijd aan de beloofde
investeringen. `In de tussentijd is men andere doelen gaan dienen. Daar kunnen
redenen voor zijn, en of het slechter besteed is, is vraag twee. Maar de Tweede
Kamer heeft dat nooit gehoord, laat staan er iets over kunnen zeggen. Dat had
wel gemoeten', aldus Giskes, zelf tot 2004 Tweede Kamerlid voor D66 en toen ook
woordvoerder fiscale zaken.

`En dit was in het klein wat lijkt op die grote investeringsagenda van een dikke
één miljard. Als je zulk grof geld inzet, is het wel belangrijk dat men de
nodige discipline opbrengt en ook de beïnvloeding door het parlement mogelijk
maakt.'

In het onderzochte project werd zelfs door de Belastingdienst niet gemeld aan de
verantwoordelijke diensten binnen het ministerie dat er wijzigingen waren
aangebracht. Giskes: `Er zit een grote autonomie bij de Belastingdienst. Dat is
nodig als het om individuele zaken gaat, maar niet voor de bedrijfsvoering. We
moeten goed naar de verantwoordingslijnen kijken.'

Tegelijkertijd heeft ze lof voor het feit dat de ambtelijke dienst zijn
taakstelling in een businesscase vervat. `Die poging is te prijzen', vindt het
collegelid, vorig jaar nog burgemeester van Texel. Ze heeft ook begrip voor de
opgave waar de fiscus voor staat. `Ik heb ontzag voor zo'n groot werkstuk. Want
tijdens de verbouwing moet er ook nog eens gewoon ieder jaar €125 mrd belasting
worden geïnd. De helft van de begroting. Het is niet de ­gemakkelijkste hoek van
de overheid om bij te werken.'

Ze wil Wiebes met zijn Investeringsagenda nog het voordeel van de twijfel geven.
`Er is veel zorg, en er zijn ook veel klachten over hoe het nú is. "Ze moeten
het maar oplossen", is te gemakkelijk gezegd. Het moet wel gebeuren. En er moet
een stevig project van worden gemaakt wil je hieruit komen.'

Wat haar betreft, betekent dat realistische en volgbare doelstellingen en
acties. `En stel irreële verwachtingen op tijd bij. Wie zal dat niet accepteren
als er een goede verklaring voor is?'

Ze vindt wel dat Wiebes meer zicht zou moeten krijgen op de `tax gap', het
verschil tussen de werkelijke en potentiële belastinginkomsten. Die is een
maatstaf voor de effectiviteit van de invordering. `Waar zitten de lekkages?
Niet omdat het leuk is belastingontwijkers te vangen, maar omdat je minder van
andere burgers en bedrijven hoeft te vragen als je meer inkomsten genereert. Het
raakt aan het rechtvaardigheidsgevoel van mensen. Daar mag best wat extra
inspanning voor worden geleverd.'

LOAD-DATE: 11 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HFD


                  Copyright 2016 Het Financieele Dagblad B.V.
                              All Rights Reserved

                              190 of 200 DOCUMENTS



                                   Metro (NL)

                           4 februari 2016 donderdag

Belastingdienst op de vingers getikt

BYLINE: Onbekend

SECTION: Nieuws; Blz. 005

LENGTH: 98 woorden


Inkomensgegevens

De Nederlandse Belastingdienst mag inkomensgegevens van huurders van sociale
huurwoningen niet doorspelen aan hun verhuurders als die daarom vragen. Dat
blijkt uit een uitspraak van de Raad van State nadat een huurder in het geweer
was gekomen.Sinds 2013 kunnen eigenaren van sociale huurwoningen
inkomensgegevens van hun huurders opvragen bij de Belastingdienst met het oog op
het tegengaan van scheefwonen. Bij scheefwonen blijven mensen in sociale
huurwoningen wonen, hoewel zij volgens hun inkomen niet meer behoren tot de
groep voor wie die woningen zijn bedoeld.  anp

LOAD-DATE: 3 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Metro


                              Copyright 2016 Metro
                              All Rights Reserved

                              191 of 200 DOCUMENTS



                                   Metro (NL)

                            2 februari 2016 dinsdag

Belastingdienst mist laptops;
Diefstal

BYLINE: Onbekend

SECTION: Nieuws; Blz. 004

LENGTH: 45 woorden


Diefstal

Dieven hebben afgelopen weekeinde zeventig laptops gestolen van de
Belastingdienst. Dat gebeurde bij een inbraak in een callcenter in
Hengelo.Persoonlijke gegevens zijn er niet buitgemaakt. De bewuste computers
worden iedere avond schoongeveegd bij de fiscus.  anp

LOAD-DATE: 1 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Metro


                              Copyright 2016 Metro
                              All Rights Reserved

                              192 of 200 DOCUMENTS



                             Reformatorisch Dagblad

                            2 februari 2016 dinsdag

Urker vissorteerders vestigen hoop op de Belastingdienst

BYLINE: Tiemen Roos

SECTION: Economie; Blz. 16

LENGTH: 510 woorden


URK. Visveiling Urk en de vissorteerders hebben gisteren een pauze van twee
weken ingelast in hun slepende conflict over arbeidsvoorwaarden. De sorteerders
mogen een alternatief plan uitwerken, waarin zzp'ers hun fiscale voordelen
behouden.

Door de langdurige werkonderbreking van gisteren was 160.000 kilo schol
ongesorteerd in de koelcellen van de visafslag blijven staan. Die hebben de
vissorteerders -in Urk "peken" genoemd- de afgelopen nacht alsnog verwerkt,
waarna de vis kon worden geveild.

De pakweg 140 peken zijn niet in dienst van de visveiling. Het zijn
oproepkrachten met de status van kleine zelfstandigen, die met dit werk hun
inkomen aanvullen: studenten, mensen met een deeltijdbaan en kleine ondernemers.
De coördinatie van het werk gebeurt door de Combinatie van Vissorteerders.

Een paar jaar geleden kwam de visafslag met het plan om een sorteermachine aan
te schaffen. Toen begon de onrust. Peken vreesden dat er voor hen minder werk
over zou blijven en vooral dat hun beloning, waarover ze geen sociale premies
hoeven af te dragen, omlaag zou gaan.

De machine is er vorig jaar gekomen -een investering van 3 miljoen euro-, maar
draait vanwege kinderziekten nog maar mondjesmaat. De afslag zegde de
samenwerking met de combinatie per 31 december op. ,,We hebben ruim twee jaar
met de combinatie onderhandeld over een nieuwe overeenkomst, zonder resultaat",
verklaart directeur Teun Visser van Visveiling Urk.

De individuele sorteerders kregen vervolgens een arbeidscontract aangeboden. Die
komen, zo is de bedoeling, in dienst van een speciaal daarvoor opgerichte
stichting met de naam Isla. Gisteren was de deadline om te tekenen, maar slechts
een handjevol van de huidige sorteerders heeft dat gedaan. De combinatie spreekt
van een ,,wurgcontract" zonder garantie op werk. Inmiddels is Isla een
wervingscampagne voor nieuwe sorteerders begonnen.

,,De peken werken eerder tegen dan mee", zegt Visser. Dat het gisteren tot een
uitbarsting kwam, ligt volgens hem niet aan de afslag, want er is voldoende
overleg en voorlichting geweest. ,,Januari beschouwden we nog als
overgangsperiode, maar we willen nu echt verder."

Het nieuwe uitstel dat gisteren overeen werd gekomen, is wat Visser betreft het
laatste. De bal ligt nu bij de sorteerders. ,,Met name zzp'ers hadden een
belastingvoordeel in de oude situatie. Die wilden weten wat hun status zou zijn
in de nieuwe constructie. Wij hebben bij de Belastingdienst nagevraagd of dat
voordeel behouden kon blijven. Het antwoord was nee. De peken denken dat het wel
kan. Gisteren hebben we afgesproken dat ze hun idee door de fiscus zullen laten
toetsen. Gaat die akkoord, dan zijn wij bereid eraan mee te werken. Komt er een
negatief bericht, dan geven de peken hun verzet op", aldus Visser.

De directeur bestrijdt kritiek van de sorteerders dat zij moeten bloeden voor de
aanschaf van de sorteermachine. ,,Het risico daarvoor ligt geheel bij de
visafslag." Dat de machine werk overneemt, spreekt vanzelf. Volgens Visser
blijft er behoefte aan 50.000 manuren, tegen 80.000 in de oude situatie.

LOAD-DATE: 2 February 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2016 Reformatorisch Dagblad
                              All Rights Reserved

                              193 of 200 DOCUMENTS



                                NRC Handelsblad

                            27 januari 2016 woensdag

belastingdienst FNV: mensen worstelen  met digitale aangifte

SECTION: Economie; Blz. 1

LENGTH: 88 woorden


DEN HAAG. Opnieuw trekt een organisatie aan de bel over de digitalisering van de
belastingaangifte. Vakbond FNV zegt  steeds vaker meldingen te krijgen van
mensen die grote moeite hebben om aangifte te doen. De Belastingdienst wil alle
'blauwe brieven' de komende vijf tot zeven jaar vervangen door elektronische
post. De Nationale ombudsman wil   dat naast de digitale manier altijd een
tweede optie openblijft voor burgers om contact te hebben  met de overheid. De
FNV helpt jaarlijks zo'n 250.000 mensen met hun aangifte. (ANP)

LOAD-DATE: 28 January 2016

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2016 NRC Media B.V.
                              All Rights Reserved

                              194 of 200 DOCUMENTS



                                     Trouw

                           19 december 2015 zaterdag

Belastingdienst mag identiteit tipgever verhullen

BYLINE: HAN KOCH

SECTION: Nederland; Blz. 12

LENGTH: 493 woorden


Nabestaanden van klant Luxemburgse bank krijgen geen gelijk van Hoge Raad


De Belastingdienst hoeft de identiteit van een tipgever niet te onthullen.
Belastingaanslagen die op basis van zijn tips zijn opgelegd, hoeven daarom ook
niet vernietigd te worden.

Dat heeft de Hoge Raad gisteren bepaald in een zaak die door een beweerde
zwartspaarder aan het hoogste rechtscollege van Nederland is voorgelegd.



Enkele jaren geleden kreeg de Fiscale Inlichtingen en Opsporingsdienst (Fiod) de
beschikking over bankrekeningen van Nederlandse spaarders bij drie Luxemburgse
banken. De tipgever ontving daarvoor een beloning. De Belastingdienst legde
vervolgens op basis van de tips 76 zwartspaarders een aanslag op. De kinderen
van een van die spaarders, inmiddels overleden, vonden dat onvoldoende kon
worden vastgesteld dat de tipgever betrouwbaar was en betwisten tot op de dag
van vandaag de aanslag.

Bij de rechtbank kregen zij gelijk. De naam van de tipgever diende genoemd te
worden. Dat werd geweigerd door de inspecteur van de Belastingdienst. Het
gerechtshof stelde vervolgens nog eens vast dat de weigering om de identiteit te
onthullen onrechtmatig was. De rechtsorde was daarmee dermate geschokt dat
vernietiging van de aanslagen een passende maatregel was, zo oordeelde het hof.


De Hoge Raad haalt nu een streep door die uitspraak. Van de groep die de
tipgever aanbracht, hebben inmiddels 71 belastingplichtigen ook erkend in
Luxemburg een rekening te hebben gehad. Waaruit de Hoge Raad concludeert dat de
tips bruikbaar waren en de tipgever blijkbaar betrouwbaar. Daarbij was de
Belastingdienst bereid mee te werken aan een verhoor van de tipgever in een
zodanige setting dat diens naam niet onthuld zou worden.

Een ander gerechtshof moet nu de belastingzaak nog een keer over doen.

De kwestie is niet alleen belangrijk omdat het gaat over de positie van de
beloonde tipgever. Er loopt ook nog een onderzoek van het Openbaar Ministerie
naar het handelen van de top van het ministerie van financiën, inclusief
minister Jeroen Dijsselbloem (PvdA) en staatssecretaris Eric Wiebes (VVD). Zij
zouden zich schuldig hebben gemaakt aan het beïnvloeden van twee getuigen in
deze zaak. Het gaat om twee ambtenaren die werden gehoord over de tipgever. Zij
beriepen zich op hun recht niets te verklaren. Een houding die gebaseerd was op
instructies van hogerhand. Niet verklaren kan een vorm van meineed zijn.

Het OM in Den Haag doet hiernaar onderzoek op basis van de zeer uitzonderlijke
aangifte van Fred van der Winkel, de president van het gerechtshof
Arnhem-Leeuwarden. Dat de twee getuigen van hogerhand dienden te zwijgen, noemde
hij 'de bijl aan de wortel van de rechtsstaat'. De rechter maakt volgens hem uit
of iemand mag zwijgen en niet de overheid.

Het onderzoek op basis van zijn aangifte loopt volgens een woordvoerster van het
OM in Den Haag nog.

Tips over zwart geld waren bruikbaar en de tipgever dus blijkbaar betrouwbaar




Bekijk de oorspronkelijke pagina:

LOAD-DATE: 18 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: Trouw


                    Copyright 2015 De Persgroep Nederland BV
                              All Rights Reserved

                              195 of 200 DOCUMENTS



                               Nederlands Dagblad

                            18 december 2015 vrijdag

[ De blauwe envelop van de Belastingdienst met de d...]*

SECTION: Geen

LENGTH: 154 woorden


De blauwe envelop van de Belastingdienst met de definitieve beschikking over
toeslagen blijft nog even.

Dat verzekerde staatssecretaris Eric Wiebes (Financiën) donderdag op verzoek van
de Tweede Kamer.

Wiebes benadrukte dat bij deze vaststellingen over afgelopen jaren niets mis mag
gaan. Betrokkenen moeten immers tijdig reageren als zij het niet eens zijn met
een beschikking. De papieren brief voor dergelijke toeslagen blijft daarom de
eerste helft van 2016 gehandhaafd.

De Belastingdienst wil alle 'blauwe brieven' de komende vijf tot zeven jaar
vervangen door elektronische post. Wiebes benadrukte dat de invoering stap voor
stap gaat. 'We hebben geen vliegende haast en geen gouden einddatum.'

Hij wees erop dat voor bepaalde belastingbetalers maatwerk mogelijk blijft
tijdens de geleidelijke invoering van het elektronische berichtenverkeer van de
Belastingdienst.

Den Haag

* Vervangende titel / Replacement title

LOAD-DATE: 17 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ND


                     Copyright 2015 Nederlands Dagblad B.V.
                              All Rights Reserved

                              196 of 200 DOCUMENTS



                                    NRC.NEXT

                            8 december 2015 dinsdag

Accountancy KPMG reserveert 18,5 miljoen euro voor achterstallige betaling aan
de Belastingdienst

BYLINE: Door een onzer redacteuren

SECTION: economie

LENGTH: 323 woorden


Amstelveen. Accountantskantoor KPMG heeft tientallen miljoenen gereserveerd voor
achterstallige belasting en de afhandeling van diverse rechtszaken. Dat blijkt
uit de resultaten over boekjaar 2014/2015, die nieuwe topman Albert Röell
gisteren presenteerde.

KPMG rekent erop nog 18,5 miljoen euro aan achterstallige belasting te moeten
betalen in verband met de bouw van het eigen hoofdkantoor. Het
accountantskantoor acht het ,,aannemelijk dat we dat moeten betalen", zei Röell
gisteren. Justitie verdenkt KPMG van belastingfraude. Het is mogelijk dat het
accountantskantoor in het kader van een schikking ook nog een bedrag moet
betalen aan justitie. Daar is nog geen reserve voor getroffen, zegt Röell, omdat
er ,,nog geen enkele indicatie is" hoe hoog dat bedrag zal zijn.

Daarnaast heeft KPMG 10 miljoen euro gereserveerd voor de afhandeling van andere
zaken uit het verleden, zoals mogelijke aansprakelijkheid in faillissementen van
installatiebedrijf Imtech en slachterij Weyl.

De winst van KPMG daalde afgelopen jaar 23 procent naar 54 miljoen euro. De
gemiddelde winst die de 140 partners ontvingen, daalde naar 391.000 euro. Ook de
omzet daalde licht, naar 442 miljoen euro.

Oorzaak van de lagere winst is volgens KPMG de investeringen die het kantoor
doet in het verbeteren van de kwaliteit, na een reeks schandalen. De komende
drie jaar investeert het kantoor  54 miljoen euro, om zijn doel - ,,de norm in
de sector" worden - te bereiken.

Ondanks deze grote ambitie bleef Röell gisteren herhalen dat KPMG vooral
,,bescheiden" moet blijven. Dat betekent volgens hem dat KPMG geen
,,marktleider" moet willen zijn, en ook niet de ,,grootste" of ,,de snelste".

Röell is de opvolger van Jan Hommen, die in 2014 aantrad om KPMG te redden.
Hommen, die ook ING uit de crisis leidde, heeft een plan gemaakt dat Röell nu
gaat uitvoeren. De nieuwe topman wil  de ,,samenwerking" binnen KPMG verbeteren
en voor ,,verbinding" zorgen.

LOAD-DATE: 7 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: nrc.next


                         Copyright 2015 NRC Media B.V.
                              All Rights Reserved

                              197 of 200 DOCUMENTS



                             Reformatorisch Dagblad

                            1 december 2015 dinsdag

Asielzoeker naar Belastingdienst

SECTION: Blz. 4

LENGTH: 87 woorden


APELDOORN (RD). Twee leegstaande of leegkomende gebouwen van de Belastingdienst
in Apeldoorn worden aan het Centraal Orgaan opvang asielzoekers (COA) aangeboden
voor de huisvesting van asielzoekers. Minister Blok heeft ze op een lijst met in
totaal 55 panden geplaatst die geschikt kunnen worden gemaakt voor de tijdelijke
huisvesting van zogenaamde statushouders. Het Centraal Orgaan opvang
asielzoekers (COA) wil de voormalige legerbasis in het Brabantse Budel kopen en
er een opvanglocatie voor vreemdelingen van maken.

LOAD-DATE: 1 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2015 Reformatorisch Dagblad
                              All Rights Reserved

                              198 of 200 DOCUMENTS



                             Reformatorisch Dagblad

                            13 november 2015 vrijdag

Zwitsers helpen Belastingdienst

SECTION: Economie; Blz. 18

LENGTH: 149 woorden


ZÜRICH (ANP). De Zwitserse fiscus heeft ingestemd met het verzoek van de
Nederlandse Belastingdienst om gegevens van Nederlandse rekeninghouders bij de
bank UBS door te spelen. Dat meldden Zwitserse media gisteren.

Met de instemming zou het einde van het oeroude Zwitserse bankgeheim weer een
stapje dichterbij zijn gekomen.

In het Alpenland wordt al een tijdje gewerkt aan het afbouwen van de privacy van
buitenlandse rekeninghouders. Nederland diende een paar maanden terug een groot
informatieverzoek in. UBS had zijn rekeninghouders eerst zelf benaderd met de
vraag of ze aan hun belastingplichten hadden voldaan. De Nederlandse fiscus liet
daarop weten het resultaat van het onderzoek graag te willen ontvangen.

Nederland maakt de laatste jaren flink jacht op zwartspaarders. Sinds 2002 werd
meer dan 8 miljard euro aan geheim vermogen getraceerd, becijferde NRC
Handelsblad eerder dit jaar.

LOAD-DATE: 13 November 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: REFDAG


                     Copyright 2015 Reformatorisch Dagblad
                              All Rights Reserved

                              199 of 200 DOCUMENTS



                                NRC Handelsblad

                            3 november 2015 dinsdag

WK 2006  Inval belastingdienst in kantoor Duitse voetbalbond

SECTION: Sport

LENGTH: 209 woorden


FRANKFURT. De Duitse belastingdienst heeft vanmorgen een inval gedaan op het
hoofdkantoor van de nationale voetbalbond DFB in Frankfurt. Ook de woningen van
bondsvoorzitter Wolfgang Niersbach en zijn voorganger Theo Zwanziger worden
doorzocht. De DFB wordt verdacht van belastingontduiking, aldus justitie, die
opdracht gaf tot de invallen. De Duitse krant Bild, die het nieuws als eerste
meldde, publiceerde op de website foto's van onderzoekers die aankomen bij het
DFB-kantoor.

Aanleiding van de invallen is de omstreden betaling van 6,7 miljoen euro aan de
wereldvoetbalbond FIFA, die de Duitsers gedaan zouden hebben om het mondiale
toernooi van 2006 binnen te halen. Vorige maand kwam via Der Spiegel het verhaal
naar buiten dat Duitsland het WK door omkoping zou hebben verkregen. De DFB
erkent dat 6,7 miljoen euro werd betaald aan de FIFA, als voorwaarde om bij een
eventuele toewijzing 250 miljoen euro te krijgen voor de organisatie. Volgens
Bild heeft de belastingdienst die betaling niet kunnen terugvinden in de
opgegeven aangifte.

DFB-voorzitter Niersbach stelt dat van omkoping geen sprake is. ,,Bij de
toewijzing van het WK in 2006 is alles volgens de regels verlopen. Er is geen
zwart geld betaald, er zijn geen stemmen gekocht." (ANP)

LOAD-DATE: 3 November 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NH_ART


                         Copyright 2015 NRC Media B.V.
                              All Rights Reserved

                              200 of 200 DOCUMENTS



                            Het Financieele Dagblad

                            30 oktober 2015 vrijdag

Justitie onderzoekt misbruik creditcardfraude;
OM, Belastingdienst en Fiod voeren grote actie gericht op Nederlanders die over
de grens vermogen verbergen

SECTION: Economie & Politiek; Blz. 9

LENGTH: 967 woorden


OM, Belastingdienst en Fiod voeren grote actie gericht op Nederlanders die over
de grens vermogen verbergen

Vasco van der Boon

Amsterdam

Ze moesten er tientallen miljoenen betalingstransacties van buitenlandse
betaalkaarten in Nederland voor doorvlooien. Een resultaat is dat het Openbaar
Ministerie (OM) in Nederland beslag kon leggen op een Aston Martin. Uitgerekend
in de week dat de nieuwste James Bond-film Spectre in première gaat,
confisqueren de autoriteiten een exemplaar van de lievelingsbolide van 007.

Dat is niet de enige opbrengst van deze datamining door OM, Belastingdienst en
opsporingsdienst Fiod. Het onderzoek leidde deze week ook tot de arrestatie van
elf personen op verdenking van grootschalige belastingfraude en witwassen.
Bovendien zijn nog meer luxeauto's, zoals een Ferrari, in beslag genomen.
`Komende week volgen nieuwe aanhoudingen', kondigt officier van justitie Anita
van Dis aan in een gesprek met Het Financieele Dagblad. `We zijn met een grote
actie bezig', zegt Ton Scholing, die bij de Fiod mede leidinggeeft aan dit
project.

De actie is gericht op Nederlanders die in het buitenland vermogen verbergen.
Dat kunnen zwart- spaarders zijn, of andere criminelen. Getipt door buitenlandse
diensten kwam de Belastingdienst op het idee te kijken of zulk zwart geld te
detecteren valt aan de hand van het gebruik in Nederland van buitenlandse debet-
of creditcards.

`Daartoe heeft de Belastingdienst alle bijna 140 miljoen betalingen in Nederland
met buitenlandse betaalkaarten van 2009 tot 2011 tegen het licht gehouden',
vertelt Scholing. Die betalingen zijn gescreend op opvallende zaken.
`Behoorlijke bedragen die langdurig met dit soort kaarten zijn opgehaald. Of
combikaarten. Zo noemen wij kaarten waarmee steeds twee aan twee binnen enkele
minuten achter elkaar bij dezelfde pinautomaat geld wordt opgehaald van een
buitenlandse bankrekening', legt officier Van Dis uit. `Dat wijst op een
opvallende behoefte aan cash.' Binnenlandse betalingen met buitenlandse
betaalkaarten vallen de fiscus in dit onderzoek ook op als er bijvoorbeeld
luxegoederen als dure auto's of exclusieve horloges mee worden gekocht.

Voor een eerste proef selecteerde de Belastingdienst 51 anonieme buitenlandse
betaalkaarten met een opmerkelijk gebruik. Daarvan kon de Belastingdienst in 39
gevallen de kaarthouder achterhalen. Dat is moeilijk, omdat de
transactieverwerkers (`acquirers') zoals CCV, Equens en Atos Worldline, niet
weten door welke bank de betaalkaart is uitgegeven. Bovendien krijgt de
Nederlandse winkel waar met de buitenlandse card wordt betaald, een
transactieslip waarop om privacyredenen de middelste cijfers van het
creditcardnummer vervangen zijn door `XXX'.

`Dergelijke kaarten zijn een simpele manier om anoniem buitenlands geld in
Nederland te besteden. Geld dat buiten het zicht van de fiscus in het buitenland
is gestald', zegt Scholing van de Fiod. `Desondanks blijkt een behoorlijk
percentage kaartgebruikers identificeerbaar', aldus Van Dis van het OM. De
Belastingdienst kon Nederlandse gebruikers van de anonieme buitenlandse
betaalkaarten achterhalen, door bijvoorbeeld in de winkel waar met de creditcard
is betaald, te informeren of de transactie en klantgegevens in de administratie
zijn opgenomen. Zo blijkt alsnog vaak een persoon aan een anonieme kaart
gekoppeld te kunnen worden.

Bij meer dan de helft (28) van de geïdentificeerde 39 kaarthouders uit de eerste
steekproef ontdekte de Belastingdienst een zogenoemd `heffingsbelang':
Nederlanders die geen buitenlandse rekening hadden opgegeven, maar opeens wel in
het buitenland over grote bedragen beschikken. Dat leidde tot twaalf naheffingen
en €4 mln extra belastingopbrengst. Meerdere dossiers zijn overgedragen aan het
OM. Dat resulteerde eerder dit jaar in aanhoudingen van een marktkoopman, een
beroepsgokker en een autohandelaar.

De stichting Privacy First noemt dit soort onderzoek `visexpedities'. Ook een
van de transactieverwerkers, EMS, maakte bezwaar omdat sprake zou zijn van
privacyschending. Een kort geding hierover verloor het bedrijf.

Maar het OM, Fiod en fiscus zijn zo tevreden dat ze nu duizend betaalkaarten
systematisch onderzoeken. De justitiële acties deze en volgende week zijn daar
het gevolg van. De omvang van het verborgen buitenlandse vermogen daarachter
wordt hoog ingeschat. Scholing: `Het doel is het verhogen van de pakkans.' Naast
een navordering kan tot 300% boete worden opgelegd. Belastingontduikers kunnen
strafrechtelijk worden vervolgd.

Officier Van Dis: `Zwartspaarders kunnen ook, tot de fiscus hen op het spoor is
gekomen, tot inkeer komen en verzwegen vermogen opgeven. Maar hun adviseurs
kunnen niet op hun schreden terugkeren. We komen in dit project
belastingadviseurs, accountants, notarissen en boekhouders tegen die gezien
hebben dat hun cliënt onverklaarbaar welgesteld is. De adviseur die daaraan
meewerkt, zonder dit te melden als ongebruikelijke transactie, loopt
aanzienlijke risico's. Vrijblijvend advies bestaat niet.'

Op het ongemeld laten van een ongebruikelijke transactie staat vier jaar cel,
waarschuwt de officier. `Als je cliënt witwast en je had dat moeten weten, is
dat schuldwitwassen. En op beroepswitwassen staat sinds 1 januari acht jaar.'
Van Dis: `In dit project identificeren we alle "facilitators". Die zetten we
opzij. Ze komen allemaal aan de beurt, als ze iets verwijtbaars hebben gedaan.
Tuchtrechtelijk of strafrechtelijk. De beroepsorganisaties willen ook dat we de
concurrentievervalsing aanpakken door dienstverlenende poortwachters die de norm
schenden.'

140 miljoen

De fiscus bekeek bijna 140 miljoen betalingen met buitenlandse cards.

51

Bij een eerste proef stuitte het OM op 51 kaarten met een opmerkelijk gebruik.

39

Van 51 anonieme kaarten kon bij 39 toch de gebruiker worden achterhaald.

LOAD-DATE: 29 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: HFD


                  Copyright 2015 Het Financieele Dagblad B.V.
                              All Rights Reserved
